<TEI xmlns="http://www.tei-c.org/ns/1.0" xml:lang="lv" xml:id="LVA416277_MateJ_SadzV">
  <teiHeader>
    <fileDesc>
      <titleStmt>
      <title>Sadzīves viļņi</title>
      <author>Māters, Juris, 1845–1885</author>
      <respStmt>
        <resp>editor</resp>
        <name>Artis Ozols</name>
      </respStmt>
      </titleStmt>
      <extent>
        <measure unit="words">90674</measure>
        <measure unit="pages">338</measure>
      </extent>
      <publicationStmt>
        <publisher ref="https://distant-reading.net">COST Action "Distant Reading for European Literary History" (CA16204)</publisher>
        <date when="2022-04-22"/>
        <availability>
          <licence target="https://creativecommons.org/licenses/by/4.0/"> Licenced under CC-BY 4.0 </licence>
        </availability>
        <ref type="doi" target="http://dom.lndb.lv/data/obj/416277"/>
      </publicationStmt>
      <sourceDesc>
        <bibl type="digitalSource">
          <ref target="http://dom.lndb.lv/data/obj/416277">Māters, Juris, 1845–1885, Sadzīves viļņi
          </ref>
          <publisher>National Library of Latvia</publisher>
        </bibl>
        <bibl type="firstEdition">
          <title>Sadzīves viļņi</title>
          <author>Māters, Juris, 1845–1885</author>
          <publisher>Rīga: Zinātne</publisher>
          <pubPlace>Rīga</pubPlace>
          <date>1879</date>
        </bibl>
      </sourceDesc>
    </fileDesc>
      <profileDesc
          xmlns:e="http://distantreading.net/eltec/ns">
        <langUsage>
      <language ident="lv" usage="100"/>
        </langUsage>
        <textDesc>
          <e:authorGender key="M"/>
          <e:canonicity key="low"/>
          <e:size key="medium"/>
          <e:timeSlot key="T2"/>
        </textDesc>
      </profileDesc>
    <revisionDesc>
      <change when="2022-04-22">Automātiski pārveidots ELTeC formātā</change>
    </revisionDesc>
  </teiHeader>

  SADZĪVES VIĻŅI 
 
 ORIĢINĀLROMĀNS IZ BALTIJAS SADZĪVES 
 
 Divās daļās 
 
 PIRMĀ DAĻA 
 
 1. NEGAIDĪTA ZIŅA 
 
 Kad kādā mazā zemītē kādu laiku nebūtu iekšlietu ministera,
 tad tās iedzīvotāji būtu pārliecināti, ka tik liels
 iztrūkums un brīnums vēl nekur neesot noticis, kamēr
 vien pasaule stāv. 
 
 Tādu pat trūkumu, jebšu gan citādā ziņā, Uplejas muižas
 iedzīvotāji sajuta 1869. g. pavasarī, jo tur arī pēc ilgiem
 gadiem bija noticis liels brīnums: muižkunga nebija. Uplejas
 muižas īpašnieks valdīja augstus amatus guberņas
 galvas pilsētā un tādēļ gadiem nedzīvoja savā lielā un
 plašā muižā un tikai pa vasaru uz kādām nedēļām pārbrauca
 atdusēties. No 1868. g. viņš vecuma dēļ visus
 goda amatus bija atdevis un dzīvoja muižā, bet bez muižkunga
 taču nevarēja būt. Kādēļ vecais muižkungs bija
 aizgājis, dzirdēsim turpmāk. 
 
 Maija mēnesī, kad daba patlaban pamodās, kad lakstīgalas
 pogoja un cilvēku sirdīs iezagās neizsakāma ilgošanās
 pēc skaidri nezināmas un tikai sajustas laimes, 
 — ziedoņa sākumā kādā sestdienā barons piepeši pasludināja,
 ka rītu atbrauks jaunais muižkungs un ka tādēļ
 kungu namā jāietaisa divi istabas, uz kungu galda jāliek
 viens šķīvis vairāk un jaunākajam sulainim turpmāk ik
 rīta jānospodrina ne tikai divi, bet četri zābaki. Tas bija
 spēriens, vecā tēva zibinim līdzīgs, un īsā brīdī tas atskanēja
 no vienas muižas malas līdz otrai. Un kādi brīnumi!
 Vecais muižkungs dzīvoja ērberģī — jaunais dzīvos
 kungu namā, viesu istabā; vecais muižkungs no lielkunga
 kļuva uzlūkots kā uzticams, derīgs sulainis jaunais
 ēdīs pie kungu galda līdzi ar kungiem, kas visā zemē
 tik augsti cienīti, tik bagāti, tik lepni uz savu augsto 
 
 
 dzimumu! — Uplejas muiža, tā sakot, reiz bija izvērusies
 no eņģēm, un viņas iedzīvotāju gudrie prāti stāvēja
 priekš kalniem, kurus pārkāpt nebija iespējams. Un viss
 tas nāca tik ātri, tik piepeši, pat barona «labā roka», tikpat
 ienīdētais, kā bijātais skrīvera lielskungs, no tam nekā
 nezināja; un, kad viņa uzticīgā kalpone un «saimniece»,
 kam, acīm raugoties, ļoti ātri vajadzēja vīra, — kad tā
 viņam šo briesmīgo ziņu vēstīja, tad Fihtenberga kungs
 iebļāvās: «Tu sapņo, sas ... nelaime, tad jau man vispirms
 to bija zināt!» Un, kad Trīne Riekstiņ alias Tina Nussbaum
 tomēr pastāvēja uz savām ziņām, tad Fihtenbergs
 pakampa cepuri un grāva projām uz pili, gribēdams no
 paša lielkunga mutes dzirdēt, vai viņa Tinā ir ārprātā
 jeb vēl vesela, cik tur no veselības pavisam varēja runāt.
 Bet lielskungs nebija runājams — un tas notikās pirmo
 reizi, kamēr Fihtenbergs bija viņa labā roka. Atkal otrs
 brīnums. Viņam piepeši palika tā ērmoti ap sirdi. «Kas
 tas? Ko nu? Paga — iešu pie Freimaņa, tam to lietu
 vajaga zināt.» 
 
 Jāzeps Freimanis bija «Oberjäger», «Kammerdiener» un
 «otra labā rokā», un, kad nu viena roka otru mazgā, tad
 Fihtenbergs un Freimanis allaž stāvēja labā draudzībā.
 Jebšu nu gan skrīvera kungam bija ļoti ērmoti ap dūšu,
 tad viņš taču apmierinājās, apdomādams, ka viņa «draugs»
 viņam taču ko būtu sacījis, ja padebešos kādas mākoņas
 būtu savilkušās. Viņš gāja uz sulaiņa istabu, bet Freimaņa
 tur nebija. Piķieris, Freimaņa «labā roka», bija nolicies
 Ošu Jura alias Georg Eše gultā, bet, visspēcīgo skrīvera
 kungu pamanījis, tas uzlēca stāvus kā svece. «Kur Freimanis?»
 «Viņš ir pie galda.» «Kur tad Ešis?» — «Ešis 
 Ešis — ir pie Freimaņa!» «Ķēms, tu sapņo!» «Nē, cienīgs
 tēvs, nudien Freimanis ir pie Eša.» «Lops!» Durvis aizcirtis,
 Fihtenbergs ātriem soļiem aizgāja. «Nudien, visi
 traki,» viņš ņurdēja. «Freimanis tikai tad iet pie galda,
 kad viesi; citādi Ešis to izdara. Šodien viesu nav, un
 tomēr tas ir pie apkalpošanas. Atnākšu pēc vakariņām,
 jo zināt man vajaga, kas, velns, noticis.» 
 
 It labi paredzēdams, ka kungi pie galda runās no jaunā
 muižkunga, Freimanis jaunāko sulaini, savu palīgu, aiz
 kāda nieku iemesla bija aizsūtījis un pats viņa amatu
 pie galda uzņēmies. Ir viņam dega zināt, kas tas par vīru
 būs, ko vecais barons izredzējis par muižkungu un tik
 augsti godā. Un tiešām, viņam nebija misējies, pēc vakariņām
 viņš zināja, ka jaunais muižkungs nav nekas cits
 
 
 kā nelaiķa Plienu saimnieka dēls Eduards Felzenbergs.
 
 Vecais Felzenbergs gadu priekš tam bija miris, tikai
 dēlu Eduardu un meitu Mariju atstādams. Viņš bija pārticis
 vīrs un kādus divdesmit gadus taisni un godīgi izpildījis
 pagasta tiesas priekšsēdētāja amatu. Tādēļ vecais
 lielskungs viņu mīlēja un cienīja. Marija bija uzaudzināta
 un izskolota kopā ar lielkunga vienīgo meitu Klotildi.
 Abas tādēļ bija nešķiramas draudzenes. Fihtenbergs jau
 vecā Pliena dzīvības laikā bija bildinājis pēc viņa meitas,
 bet neizsakāms riebums Mariju kavēja šo vēlēšanos
 izpildīt, un viņa to nopietni atraidīja. No tā laika Fihtenbergs
 ienīdēja visus Felzenberģus. Priekš pāris gadiem
 Uplejas muižas jaunais dakteris Bahs iemantoja skaistās
 Marijas sirdi un roku un abi nu dzīvoja Plienos nevis
 tādēļ, ka muižā nebūtu telpas bijis, bet tādēļ, ka Marija
 nevarēja šķirties ne no saviem mīļotiem vecākiem, nedz
 arī no mīļās dzimtenes, kuru viņas tēva darbīgā roka bija
 pārvērtusi par tiešām jauku un auglīgu vietiņu. Plieni arī
 bija pašā pagasta vidū un no muižas tikai piecas verstes,
 tā ka uzcītīgais dakteris savu amatu no šīs vietas vislabāki
 varēja izpildīt. Mājas 1864. gadā bija nopirktas un tagad
 jau aizmaksātas. 
 
 Daktera svainis Eduards bija ģimnāziju cauri gājis un
 tad ārzemēs zemkopības un ķīmijas zinības studējis. Pa
 daļai viņam vajadzīgo naudu deva tēvs, pa daļai vecais
 lielskungs. Arī viņa mīļais svainis nebija skops, un tātad
 Eduards, trūkuma nepazīdams, savas studijas laimīgi bija
 nobeidzis un ne vien teicamu diplomu, bet arī divi zelta
 medaļus — vienu ģimnāzijā, kuru viņš ar pirmo činu atstāja,
 un otru augstskolā — izpelnījies. Priekš divi gadiem
 viņš aizgāja uz Iekškrieviju par muižas pārvaldnieku
 pie firsta G. No tiesībām, kas viņam bija pie Pliena
 mājām, viņš atsacījās pēc tam, kad Bahs viņam izdeva
 obligāciju uz 3000 rubļiem. Skaidras naudas viņam nevajadzēja,
 jo Iekškrievijā viņš pelnīja lielu algu. 
 
 Tas bija visiem zināms. Bet, ka vecais lielskungs Felzenberģi
 bija izredzējies par savu muižkungu, to līdz šim
 zināja tikai lielkungu un Baha famīlija. — Barons Kronšilds
 savu mīlestību un uzticību no vecā Pliena bija pārcēlis
 uz viņa dēlu, un, kad šis caur krietnu mācīšanos un 
 
 
 tikumīgu dzīvi tik tālu bija nācis, tad barons viņu vēl
 vairāk mīlēja. Kad vecais muižkungs bija prom, tad viņam
 tūdaļ Pliena dēls iešāvās prātā, un dakterim vajadzēja
 nākt par vidutāju. Grūti gan nācās šo jauno ērgli
 no Iekškrievijas dabūt atpakaļ, jo tur viņš tikko bija
 iesācis praktiski strādāt un sadzīvē savus spārnus cilāt.
 Beidzot taču pārspēja dzimtenes mīlestība un augstcienība,
 ko viņš vecajam lielkungam bija parādā. Taču viņš
 no savas vietas ātrāki nevarēja atraisīties kā tikai maija
 iesākumā, un tātad viņš nu beidzot laida vēstuli, ka viņu
 Uplejas muižā varot sagaidīt maija otrā svētdienā. 
 
 Kā jau minēts, muižas ļaudis šo nolīgumu nezināja, un
 barons arī neturēja par vajadzīgu ātrāki no tā ko sacīt.
 Tikai minētā vakarā viņš ar savu lielmāti un vienīgo
 meitu Klotildi jo sīkāki pārrunāja par Felzenberģa stāvokli,
 kādu viņš te lai ieņem. Freimanis, to dabūjis dzirdēt,
 tūdaļ nosprieda vēl šovakar visus savus pavalstniekus,
 draugus un biedrus saaicināt. Viņš it gudri aprēķināja,
 ka tūdaļ no iesākuma vajaga vienprātīgi norunāt,
 kā pret šo «pašu cepto jaunkungu», kā viņš Pliena dēlu
 sauca, būs izturēties, lai tas «savu degunu neceltu par
 daudz augsti». Freimanis, jebšu pats latvietis būdams jeb
 taisni tādēļ, tikai muižniekus atzina par īstiem cilvēkiem;
 to mēslos vārtīties viņš būtu turējis par īpašu godu, bet
 katram, kas no zemnieku jeb latviešu kārtas caur grūtiem
 pūliņiem uz priekšu nācis, viņš stājās pretī ar riebīgu sulaiņa
 augstprātību, un tāpat viņš arī gribēja darīt ar Felzenberģi.
 Bez tam, viņš līdz ar Fihtenberģi ienīda Plienu
 famīliju. Pirmais viņam bija apsolījis 300 rubļu, ja viņam
 izdotos Marijas sirdi uz viņas mīlētāja pusi grozīt, bet
 tas, kā jau minēts, nebija izdevies, jebšu Freimanis nekādus
 pūliņus nebija taupījis, un tādēļ arī viņš nu skauda
 un ienīda visus, kam Felzenberģa un Baha vārds. 
 
 2. DIVI KONFERENCES 
 
 Rudeņa un ziemas vakaros, kā jau visur, tā arī Uplejas
 muižā tā sauktie «muižas ļaudis» laiku pavadīja ar kāršu
 spēli. Īstais meisters bija Freimanis, kas pēc kārtas visiem
 noņēma, ko tie no savas ekonomiski piemērītās algas
 varēja zaudēt. Viņa stiprākais pretinieks bija «lielais vagaris»
 Miķelis Lācis, pēc tā nāca klēšu vagaris Ulpinskis. 
 
 
 Tie citi bija jauniņi šinī mākslā, tā, p. p., Ešis, pavārs Pētersile
 un skrīvera palīgs Birkhāns. 
 
 Šie un tad vēl dārznieks Puķe arī šovakar uz Freimaņa
 aicinājumu bija sanākuši, jebšu dažs labs no viņiem labāk
 būtu gājis meža dārzā uz lakstīgalu pogošanu klausīties
 un muižas pazīstamās slokas aplenkt. Bet svarīgas lietas
 taču bija jānospriež, un tātad neviena neiztrūka. Freimanis
 kā priekšsēdētājs atklāja konferenci, divi ļoti zīmīgas
 kāršu spēles uz galda nolikdams un skarbiem vārdiem
 piezīmēdams, ka vīram nepieklājas meža dārzā
 skraidīt pēc putniņiem un tauriņiem, labāks darbs esot
 godīgi patērzēt un kārtis pakravāt. Kas viņa īpašo un
 mūžam uzticīgo laimi pie šīs «pakravāšanas» pazina un
 pie tam arī zināja, ka viņa putniņš un tauriņš dzīvoja
 tuklās muižas saimnieces kambarī, kas priekš viņa allaž
 bija vaļām, tas gan drusciņ šaubījās, vai šis priekšsprediķis
 saietas ar viņa pārliecināšanos un atklātiem noslēpumiem.
 Bet kas tad Freimaņa kungam uzdrīkstējās pretoties.
 
 Iekams bija nodibināts, ko šovakar «pakravās», Freimanis
 uzsmēķēja sava kunga garo smēķi, ko tas «tīrīšanas
 dēļ» bija paņēmis savā istabā. Tabaks arī bija ļoti
 līdzīgs tam, ko vecais barons kūpināja, bet Freimanis to
 atrada pilnā kārtībā, dažreiz lielīdamies: «Kāds kungs,
 tāds viņa uzticīgākais sulainis, un kunga smēķī sliktu tabaku
 nevar lietot.» Kuplu dūmu uzvilcis un pie tam tā
 darīdams, kā barons smēķēdams mēdza darīt, viņš atslējās
 krēslā, nolika kājas uz gultas malu un tad uzsāka: 
 «Na, Brenči, vai jūs arī ziniet, ka Uplejas muiža, no
 rītdienas sākot, ar vienu puskoka lēcēju būs bagātāka?
 Ko?» 
 
 «Kas tas tāds būs par baronu, ko vecais iecēlis par
 muižkungu?» Lācis jautāja. «Dzird, ka to turēšot kā jau
 baronu — cits tas jau arī nebūs. Kad tik nebūtu par
 daudz ātrs. Pēc manām domām, vecais varētu pilnīgi iztikt
 ar mani, jo, ko tad tāds muižkungs —» 
 
 «Tu esi tīrais lācis,» Freimanis smējās. «Ko nu vairs
 ar īstiem kungiem, tagad jau bauru jaunkungus ceļ par
 muižkungiem.» 
 
 «Kā tā?» Ulpinskis šāvās starpā. «Vai tad nu vecais
 ņems kādu baura puiku? Tak būs vīrs, kas savu amatu
 prot.»
 
 «Tā?» Freimanis mēdīja. «Vai tad Pliena dēls ir kas cits
 nekā bauru puika?» 
 
 
 «Eduards Felzenbergs!» visi uz reizi iesaucās. «Tas
 tak nevar būt — Eduards par mūsu muižkungu!» 
 
 «Bē, nevar būt. Teļa brenči jūs,» Freimanis mēdīja atkal.
 «Es jums saku, nekā cita nesagaida rītu kā to pašu
 Edži, kam ne aiz ausīm vēl nav sauss. Un tādu lupatu es
 lai apkalpoju. Nē, nē, mīļo baron, tur jūs rēķinumu esiet
 sastādījuši bez manim. Un jūs arī, lielo daktera kungs; šis
 Baciņš jeb Buciņš, lielmātes rokas meiteni apņēmies, nu
 domā būt brīnum liels vīrs. Va re, šis parakstījis savu
 svainīti it kā drudža pulveri pēc parastās receptes. Bet
 nelīdzēs nekā. Šoreiz Freimanis būs tas daktera kungs
 un Herr Bach tas slimais ar visu savu Edži. Va tad tas
 nav kauns, tādu zēnu iecelt pār mums visiem, va nav
 jābēg projām, ko?»
 
 «Pūru sāls viņš nu gan pie mums neapēdīs,» vagaris
 piezīmēja. «Ko tāds skolas puika zin no saimniecības. Es
 jau teicu, ka varēja iztikt ar mani. Kā tad es tos četrus
 mēnešus visu pareizi izrīkoju, un nu piepeši vajaga muižkunga.
 — Paga visi puiši un kalpi ir uz manu pusi, un,
 kad es tiem teicu, tad tie ne soļa nesper priekš tādiem
 puikām. Mīļo Felzenberg jaunskungs, tev nāksies grūti
 pret Lāča dzenuli laizīt, un es neticu vis, ka tu otro dzegužu
 mēnesi šeit piedzīvosi!» 
 
 «Te vēl ir vīrs, kas tā runā, un es Lācim pilnīgi piekrītu.
 Gan jau vecajam zvīņi nokritīs no acīm. Ko tu saki,
 Ulpinski?» 
 
 «Ko es tur varu sacīt, man vienalga, kas klēts cedeles
 izraksta. Kad citi sāks spītēt, tad jau es nepalikšu nespītējis.»
 
 «Arī prātīgs cilvēks. Un jūs, Birkhāna kungs, ko jūs
 sakiet?» Freimanis tirdīja skrīvera palīgu. 
 «Kad mēs ar Fihtenberga kungu viņu ņemsim priekšā,
 tad izpucēsim kā vecu flinti. Va ta mēs vienu vien tā
 esam nožņauguši. Mūsu galviņas un Plienu Eduards —  
 tur mums tikai viens paķēriens.» 
 
 «Was nu der Birchān immer tā lielās,» Pētersile bulderēja.
 «Die Felzenberk is ganz guter Kerl, was wollen
 Sie von ihn, verfluchtige Deivels?» 
 
 «Ko nu tu tur āksties, Pēterīti, gādā labāk, ka putra
 nepievārās, un turi muti, citādi tev ies plāni,» Freimanis
 izsprieda. 
 
 «Ko jūs visi man variet darīt, cilvēku ēdēji? Ko Felzenbergs
 jums darījis? Gan viņš jūs pamācīs,» pavārs
 iesaucās un sakņopēja jo cietāki savu balto kamzoli. 
 
 
 «Va re, nodevējs, spijons! Ārā no manas istabas!» Freimanis
 iebļāvās. 
 
 «Tā nav jūsu istaba vien, es arī te guļu,» Ešis jaucas
 starpā. 
 
 «Ko tu runā, muļķa desa? Paga, paga, tēviņ, es tev rādīšu!» 
 
 To sacījis, Freimanis uzlēca un gribēja Ošu Juri jeb
 Eši aiztikt, bet Lācis gāja starpā un apmierināja iedusmoto.
 
 Tanī pašā brīdī ienāca Fihtenbergs, kas, savu nodomu
 izpildīdams, gribēja ar Freimani izrunāties. Lācis, Ulpinskis
 un Teteris jeb Birkhāns, kā tas sevi bija pārkrustījis, uzlēca
 stāvus, tikai Freimanis, Ešis, Pētersile un Puķe nepacēlās.
 
 «Ā — labvakar, vagariņ, labvakar, Ulpiņ, — jūs šeitan?
 Was machen Sie hier, Birkhān?» 
 
 Birkhāns nodūra acis. 
 
 «Freimaniņ, man ar jums kas jāparunā,» skrīvera lielskungs
 bildināja, un tad abi izgāja otrā istabā. Ko viņi
 tur runāja, neviens nedzirdēja, bet Fihtenbergs aizejot
 izrādījās ļoti apmierināts un jautrs; Freimanim viņš žēlprātīgi
 sniedza roku — gods, ko šis tikai tad baudīja, kad
 Fihtenberģis viņu lūdza talkā uz kādu sevišķu darbu. 
 
 Arī Freimanim tagad spīdēja tuklais vaigs; likās, ka
 skrīvera gudrā galva ko sevišķu bija izdomājusi, uz ko
 pat ne «konferences» karstākie locekļi nebija attapušies.
 Istabā ienācis, viņš spītīgi lielījās: «Ko jūs, muļķu desas,
 es ar savu draugu Fihtenberģi izdarīšu, ko vēl neviens
 nebūs izdarījis. Lai jaunkundziņš tik brauc šurp. Āre, kas
 tad Puķei noticis? Ko tas nokāris galvu?»
 
 «Viņš rēķina, cik tas ieņēmis par kāpostu stādiem,»
 Birkhāns ļoti gudri ņirgāja. 
 
 «Nē, es rēķinu, cik teteru iet uz vienu šoku kāpostu
 stādu,» dārznieks atriebās, sapīcis par Birkhāna ģeķīgo
 nekaunību. 
 
 Šoreiz smējēji bija uz viņa pusi, un viņa pretinieks apņēmās
 vēl šovakar atriebties. «Ko mēs ar Fihtenberģi ņemam
 priekšā, tas vairs neceļas,» viņš pie sevis lielījās un,
 zobus sakodis, nesacīja ne vārda. 
 
 «Ko nu niekus strīdēties,» lielais vagaris mierināja,
 «pakravāsim labāk.» 
 
 «Na, laidīsim stukulku vaļam. Birkhan, Pēteri, Eši — va
 daudz ir padomā?» 
 
 
 «Man tas alga viena, uz ko un cik augsti spēlē,» Birkhāns
 lielījās. 
 
 «Kādu brītiņu es varu paspēlēt,» Juris piezīmēja.
 «Na, pavār, kas ir?» Freimanis vēlreiz mācās virsū. 
 
 «Warum nich, aber denn muss sein andere Kartens.»
 (Manis dēļ, bet tad vajaga citu kāršu.) 
 
 Freimanis patlaban gribēja uzbļaut, bet Pētersiles padomam
 piekrita visi, un tātad viņš negribot izvilka citas,
 mazāk zīmīgas kārtis. 
 
 Sāka «vilkt»; dārznieks kā allaž, tā arī tagad nepiedalījās,
 un tas Birkhāna nodomam bija gluži pretim. Likās,
 ka šovakar visi brīnum sakarsuši; bēte krita pēc bētes,
 līdz beidzot pārāk par divpadsmit rubļiem stāvēja uz
 galda. Bet nu sāka apdomīgāki darīt. Lācis un klēts vagaris
 atpasēja; Freimanis savas kārtis aiz dusmām nosvieda
 zemē viņam šovakar nebija laimes. Caur to iedrošināts,
 Birkhāns lielīdamies piesita; trumpes kalps bija viņa
 cerība. Ešis pēc tam arī atpasēja. Pavārs, no kāršu spēles
 daudz nekā nezinādams un no skrīvera palīga iebaidīts,
 gribēja atpasēt ar trumpes kungu un gaspažu, bet taču
 priekš tam uzaicināja dārznieku, lai tas iet ar viņa kārtīm,
 ja tīk. Birkhāns, nekā laba neparedzēdams, tam stipri
 pretojās un gribēja pierādīt pēc Kurzemes zemnieku likumiem,
 ka esot stingri aizliegts citam savas spēles tiesības
 atdot. Pa tam dārznieks, no likumiem daudz nekā neprazdams,
 bija paņēmis pavāra kārtis un uzlūkoja sevi par
 Birkhāna īsto pretinieku pavāra vietā. 
 
 «Es protestierēju pēc tās gruntes tā paragrāfa man
 tas numurs nav galvā, bet uz šo grunts guļu es protestierēju,»
 Birkhāns turējās, labo roku sānos ielicis un papirosu
 kvēpinādams. 
 
 «Man tik bail, ka tu pēc paragrāfu guļas sukas neizrauj,
 dēliņ,» Freimanis asi piezīmēja. 
 
 «Tāda drohunga pēc tā paragrāfa 10.200 to jauno miera
 tiesu likumu ir krimināl-paiešana, un pēc kādas citas
 punktes to kakla tiesas likumu tā ir kvalificēta pārlaušana,»
 stīvējās Birkhāns, tas vienīgais jurists šinī teicamā
 sapulcē, kura briesmīgi sāka smieties; tikai Freimanis
 palika dusmīgs par to, ka tāds «piena puika» viņu
 uzdrīkstējās apzīmēt par kriminālnoziedznieku. 
 
 
 «Tāds ķēms, ko šis spēlē, kad naudas nav,» viņš atriebās.
 
 «Še nav runāšana no naudas, bet no rektes pēc likumu
 guļas; tie divpadsmit rub. un kap. pieder man, jo es esmu
 tas vienīgais, kas šo rektsgescheft pēc optimas formas
 in casu continenti et cetera non plus ultra copia vidimata
 versionis defunktus in gloriam esmu noslēdzis, jo, kā
 figūra izrāda, tad Pētersiles kungs bez pagasta tiesas apstiprināšanas
 savu viņam piestāvošu rēkti nevarēja cedierēt
 vienai trešai nejuristīgai personai —» 
 
 Birkhāns nedabūja nobeigt, jo Freimanis bij uzlēcies un
 viņam gribēja figūras cedierēt pēc kakla tiesas likumiem
 bez pagasta tiesas apstiprināšanas, bet Puķes kungs īstā
 laikā izlūdzās vaļu runāt un sacīja tā: 
 
 «Barona kambara kungam nepieklājas Uplejas muižas
 jauno juristu apgānīt. Ka šis svešus vārdus mīl, to pierāda
 tas, ka viņa tēvu, Aizporu rijkuri, pēc revīzijas listēm
 sauc par Teteri, bet viņa dēlu, «juristīgo personību»,
 par Birkhānu. Jaunais Teteris alias Birkhāns, dienu mūžu
 norakstīdams, ir kādus latīņu vārdus iemācījies, un, jebšu
 tie viens ar otru nestāv nekādā sakarā un vismazāki šinī
 lietā der, tad viņi taču liecina, ka Birkhāna kungs ko var
 paturēt. Tādēļ es arī ceru, ka viņš paturēs galvā, ka jauniņiem
 nebūs acīs lēkt vīram, kas ko mācījies un paspēj.
 Reālskola un māksliska dārznieka amats, pēc manām
 domām, ir augstākas institūcijas nekā pagasta skola un
 norakstīšanas amats. — Varbūt, ka Birkhāna kungam ir
 sliktas kārtis un viņš bīstas iekrist bētēs? Tad es viņu
 atsvabinu no līdzā nākšanas, ja citi ar to ir mierā.» Tā
 dārznieks runāja. Arī vagaris un meiris (klēts vagaris)
 piekrita šīm domām un pavārs piezīmēja: «Was er geht,
 wenn er nich at Trumpen,» bet Freimanis gribēja sākt
 pretoties, kad Birkhāns, savā augstprātībā aizskarts, dzedri
 izsacīja, ka viņam citu padoma nevajagot, viņš pats zināšot,
 kas darāms. Divi kārtis atmetis, viņš nopirka trumpas
 desmitnieku un kādu netrumpas septiņu. Dārznieks
 nekā laba nepiepirka. Ja nu Birkhāns ar varu nebūtu gribējis
 savu pretinieku iegāzt bētēs, tad viņš, bez šaubām,
 būtu nācis cauri, bet viņš izspēlēja kalpu; to nokāvis,
 dārznieks spēlēja trumpi pakaļ, beidzot nāca kāds astoņš
 un Birkhāns bija iekritis bētēs! 
 
 
 Saņemto naudu atdevis pavāram, Puķe atkāpās, ne
 vārda nerunādams. 
 
 Birkhāns nosarka un palika bāls — visa viņa manta pastāvēja
 trīs rubļos un jāmaksā bija pret trīspadsmit rbļ.
 Tomēr viņš neatlaidās — cilvēkus nevarēdams pārgūt,
 viņš gribēja laimi piespiest. Bet Freimanis paģērēja pirms
 naudu — Birkhāns gan gribēja pierādīt, šoreiz pēc Baltijas
 privāttiesību likumiem, ka naudu iepriekš nevarot
 paģērēt. Freimanis patlaban no Dieva tiesas taisījās viņu
 izmest pa durvīm, kad vecā lielkunga rakstāmā istabā piepeši
 atskanēja zvans. Freimanis steidzās pie barona, jo tas
 jokus un kavēšanos nepazina. Šo pastarpu Birkhāns izraudzījās
 par izdevīgu aizmukšanas brīdi. 
 
 Kad Freimanis jau dusmu pilns bija iegājis, tad viņš vēl
 jo dusmīgāks iznāca.
 
 «Nelabais zina, kas vecajam noticis! Nav diezgan, ka
 Plienu Edži paceļ par pusbaronu, vēl man tagad, nakts
 vidū, jāiet pie vecā kučiera, lai tas rītu agri brauc uz
 stanciju jauncepto «muižkungu» sagaidīt. Juri, ej tu, es
 jau priekš tāda ērma nelauzīšu kājas; bet piesaki Rumbeniekam,
 lai iejūdz lielos šķimeļus jaunajos jaktsratos
 un lai auzas paņem līdz. Tur jāgaida, kad «jaunskungs»
 vēl nav atbraucis. Na, marš, ko tu gories!» 
 
 Juris Ošis jeb Georg Eše aizgāja. Freimanis vēl izgrūda
 iz rūgtās žults: «Na, es gribu redzēt, kāda būs tā aiziešana
 — atnākšana gan ir lepna,» un tad pasludināja, ka
 viesi var aiziet. Viņam vēl bija jārunā ar muižas saimnieci.
 
 Pie vecā kučiera bija viņa jaunākais amata biedrs, otrais
 vagaris un staļļmeistars. Ir šie trumpoja, bet daudz
 nevainīgākās čupu cūciņas. 
 
 Kad Juris vecā lielkunga pavēli bija pasludinājis, tad
 arī pār šo sapulci nāca redzams pārsteigums, bet gluži
 citā garā.
 
 «Jaunais Felzenbergs par mūsu muižkungu un vecā
 pilnvari!» — tā visi brīnījās, un tad vecais kučieris sacīja:
 
 «Šim jaunkungam es ar mīļu prātu braucu pretim.
 Priekš divi gadiem, kad bija pārnācis no Vāczemes un
 brauca uz Krievzemi pie firsta G., es viņu pavadīju, un tie
 divi spožie rubļi, ko viņš man par piemiņu deva, vēl
 tagad ir manā mazajā krājumiņā. Bet, Juri, tev jāpateic
 vecajam, ka jaunajiem jaktsratiem viena federe drusciņ
 vainīga. Tas nu gan tā nav, bet es mūsu mīļā nelaiķa 
 
 
 Pliena dēlu un laipnīgā daktera svaini labprāt gribētu
 vest ar lepnākajiem pusratiem; tas izskatās drusciņ lieliskāki.
 — Un tu, Jāni,» viņš, uz jauno kučieri pagriezies,
 sacīja, «mudīgais ķirgizis, vecā jaunais jājamais zirgs, nav
 īsti uz kājām drošs, vai saproti?» 
 
 «Kā tad nu es nesapratīšu; viņam jau laba jājamā zirga
 vajadzēs, un ir es nezinu, kur tādu lai ņemam, jo starp
 jaunās pieaudzes zirgiem tāda nav.»
 
 «Vecā muižkunga šeķi būs par stīviem priekš Felzenberga;
 vai tev ir citi, staļļmeistar? Mēs no saviem astoņiem
 neviena pāra nevaram atdot.»
 
 «Man ir divi dunkani kā brieži,» staļļa meistars atteica.
 «Bet vai tu galvo, ka Pliena dēls būs labs kungs?» 
 
 «To es apgalvoju,» uzņēmās Bērziņš, jaunākais vagaris.
 «Es ar viņu reizē gāju pagasta skolā, visi viņu mīlēja,
 un, kad viņš vēlāk apmeklēja augstākās skolas un pa
 suņu dienām pārnāca mājās, tad viņš mani dažā labā ziņā
 pamācīja. Es galvoju par viņu!» 
 
 «Es arī!» Juris iesaucās. «Viņš mani reiz izvilka no
 dīķa, citādi būtu noslīcis, un manis dēļ lai iet dzīvība par
 dzīvību!» 
 
 «Tā pareizi, mani draugi,» Rumbenieks piezīmēja.
 «Mums jāpriecājas, ka kāds no mūsējiem tik tālu nācis, un
 mazāk goda un mīlestības mēs tam nekad nedrīkstam
 parādīt, kā mēs visus citus labus kungus un cilvēkus mīlam
 un godājam. Bet kā tad ir kalnā?» 
 
 «Va tad jūs neziniet, kas Freimanis un Fihtenbergs par
 vīriem? Šovakar jau bija konference, uz kuru arī Lācis,
 Ulpinskis, Birkhāns, Puķe un mēs ar pavāru bijām sanākuši.
 Freimanis ar Lāci sazvērējās pret Felzenberģi uz
 dzīvību un nāvi; Ulpinskis un Birkhāns solīja līdzēt, tikai
 mēs ar Pētersili turējāmies pretim, bet gandrīz iznāca
 kaušanās. Vēlāk atnāca skrīveris un sarunājās ar Freimani
 savrup.»
 
 «Tie zalkši un ģeķi,» Rumbenieks atteica īgni. «Abas
 «labās rokas» jau ir pazīstamas; bet ko tad tāds Lācis
 grib?» 
 
 «To es varu sacīt,» Bērziņš atbildēja. «Lācis sevi jau
 uzlūkoja par muižkungu, un nu viņam grūti no šiem sapņiem
 šķirties.» 
 
 «Tas klēšu blēdis par muižkungu! Na, vēl mēs reiz
 runāsimies. To puiku Teteri es nebūt neievēroju, tam vēl 
 
 
 jāiet zirgu skolā. Bet kā izturējās dārznieks, tam liela
 spēja pie lielmātes un jaunkundzes?» vecais karietes vadītājs
 jautāja. 
 
 «Puķe nekā nesacīja viņš daudz nerunā, bet man
 likās, ka viņam rieba tāda sazvērēšanās pret teicamu cilvēku.
 To es manīju no tam, ka viņš pļāpam Birkhānam
 briesmīgi mazgāja galvu.» 
 
 «Tas man mīļi dzirdēt. Un pavārs?» 
 
 «Tas sazvērniekiem sacīja tiešām acīs, ka tie ir cilvēku
 ēdēji.» 
 
 «Arī nekas nekait, bet Pētersile ir liels bulduris ar
 visu savu taisno prātu un labo sirdi. Ja daudz, tad viņš
 mums varēs būt palīdzīgs savas kukņas departamentā. Un
 nu, draugi! Divi zalkši, viens liellops, viens dzenamais
 ķīlis un viens ģeķis pret, mēs par Felzenberģi! Tu,
 Bērziņ, gādā, ka strādnieki viņam dzīvi nepadara rūgtu,
 pēc veciem Jāņiem tu būsi vecākais vagaris! Tie citi jau
 zin, kas darāms. Ar Dievu tad, nu jāiet gulēt.» 
 
 Konference bija beigta. 
 
 3. VECĀ LIELKUNGA
 FAMĪLIJA UN NAMA SAIME 
 
 Barons Kronšilds bija īsts goda vīrs un ļaužu tēvs. Netaisnība
 un valšķība viņam rieba, bet uzticīgus sulaiņus
 viņš cienīja un saudzēja. Ilgus gadus pilsētā dzīvodams,
 viņš muižas īsto valdību bija uzticējis citiem, citreizējam
 muižkungam Ozolam un skrīverim Fihtenbergam. Tādēļ
 daža laba slepena aģitācija un viltība, kas viņu nereti
 padarīja par savu nezinošo ieroci, viņam nebija zināma;
 no ārpuses visi izlikās uzticīgi, paklausīgi un derīgi kalpi.
 Tagad, jau pie sešdesmit gadiem vecs un aiz lieliem gara
 darbiem gluži sirms un vājš palicis, viņš bija nodomājis
 beidzamās dienas pavadīt savā muižā. Tomēr viņš it ātri
 atzina, ka bez krietna saimnieka un palīga nevarēs iztikt.
 Kamēr viņš politiskā ziņā stāvēja varbūt pārāk par visiem
 zemes muižniekiem, tomēr viņam saimniecības sīkākie
 ievērojumi un tagadējās laucinieku sadzīves būšanas bija
 palikušas svešas. Viņa laulātā draudzene, dzimusi grāfiene
 M., bija gudra, žēlprātīga un taisna. Bet muižas
 saimniecības ziņā viņai gāja tāpat kā baronam; viņa to
 bija uzticējusi saimniecei un pa daļai arī kādai vecai jumpravai.
 Savu vienīgo bērnu Klotildi (citi bija nomiruši) 
 
 
 viņa audzināja tiešām teicami. Kā jau senāk minēts, reizē
 un kopā ar to uzauga viņas famīlijā arī Pliena meita
 Marija Felzenberg. Vēl kāda trešā jaunekle ņēma dalību
 pie viņas meitas skološanas, proti, vecā muižkunga Ozola
 meita Elza, lielmātes krustmeita. Visas trīs bija gandrīz
 vienā vecumā, un, kad viņas, jau pieaugušas, kopā redzēja,
 tad nācās grūti izšķirt, kura daiļāka. Klotilde fon
 Kronšild bija slaika; bagātie brūnie mati pušķoja viņas
 daiļo galvu. Taisnā līnijā robežotie zīduzači apsargāja divi
 neizsakāmi skaistas zilactiņas; kāds miers, kāda iekšķīga
 laime un tomēr atkal kāds svēts uguns bija šinīs acīs! Kas
 tanīs bez apsargātas sirds bija ieskatījies, tas noslīka bezdibenā,
 it kā Heines Indriķa kuģinieks Reinas dziļumos,
 dzīdamies pēc burvīgās Lorelejas. Grieķu formas deguns,
 apaļš smakrs un ienākušām zemenēm līdzīgas puspilnas
 lūpas padarīja to vēl jo pilnīgāku. Dievišķīgs miers
 un neizsakāma laipnība mūžam parādījās uz Klotildes
 vaiga. Gan neviena nebija pilī, kam viņa reiz nebūtu ko
 laba darījusi, tādēļ lēti protams, ka visi viņu mīlēja. 
 
 Viņas otrā draudzene Elza Ozol ar viņu droši varēja
 mēroties ne vien ārīga skaistuma, bet sevišķi gara ziņā.
 Drusciņ mazāka nekā Klotilde, viņa bija apaļāka un pilnīgāka
 un brīnišķīgi savienoja sevī mērenā klimata sejas
 formas ar dienvidu karstumu un dedzību. Melni, pārbagāti
 mati kā liels vaiņags aptērpa viņas mazo, skaisto
 galviņu; tumši, biezi uzači apēnoja tumšās acis, kas katrā
 sirdī ieurba savus dedzīgos starus, kam ar viņu bija jārunā.
 Likās, ka šie uguņainie stari pat ledu varētu izkausēt.
 Lepns, taisns deguns un pilnas rožu lūpas viņai
 deva ķēnišķīgu seju, pat visu drošākais siržu ieguvējs
 nebūtu drīkstējis viņai citādi tuvoties kā tikai ar dziļu
 augstcienību un pazemību. — Un tomēr atkal neizsakāma
 vara it kā magnētes spēks katru vilka viņai klāt. Viņas
 valoda līdzinājās maigām ērģeļu balsīm, viņas laipnība
 reizā izlīdzināja, iepriecināja un — ievainoja. Viņa vienā
 pašā brīdī varēja gan mīlēt, gan ienīst līdz nāvei! Ne vien
 Klotildei un Marijai, bet arī visiem citiem viņa bija un
 palika neizdibinājams noslēpums. Nekad nevarēja zināt,
 ko viņa īsti grib un domā, jo tanī pašā acumirklī, kad
 viņas sirds izlikās pilnam atklāta, bija jāatzīst, ka tikai
 viņa vien valda par katru savu domu un noslēpumu.—  
 Nesaprotams spēks Klotildi sēja pie viņas. 
 
 Marija bija jaunava, kas vira sirdi ātri sagūsta un to uz
 visu mūžu patura savos valgos. Ne mazāk kā viņas draudzenes 
 
 
 ar ārīgu un iekšķīgu jaukumu apdāvināta, viņa — 
 kā laipnais lasītājs jau zina pašā dzīves ziedonī bija
 iebraukusi laulības ostā, kur siržu aukas un sadzīves viļņi
 vairs neplosās. Marija Klotildei devās, kā viņa bija, un
 tādēļ starp abām noslēpumu nekādu nebija. Nekādu? Kas
 to var zināt! Daudzreiz pašos dziļākos sirds kambarīšos
 mīt negatavas domas un idejas, skaidri nesajustas un tomēr
 pamanītas vēlēšanās, kas ar zibeņa ātrumu iešaujas
 prātā un tāpat atkal nozūd, un neviens no tām nekā nezina;
 arī pati sirds šo ātro pārvēršanos un jūtu mainīšanos
 neizprot, neatzīst, līdz beidzot slepenībā gruzdošā
 uguns pieņemas liesmās un tad spēji ved pie gaišas atzīšanas
 un tamdēļ pie — jaukā ideāla kapa! 
 
 Elzas vecāki bija latvieši. Vecais Ozols, kāda modernieka
 dēls, bija apmeklējis apriņķa skolu un tad E. muižā
 par zemkopi izmācījies. Jau kādus divdesmit gadus viņš
 uzticīgi un taisni vadīja Uplejas muižu un pa to laiku
 bija ieguvis ne vien barona Kronšilda uzticību, bet arī
 ļaužu mīlestību. Viņš palīdzēja, kur un kā varēdams. Tikai
 ar Fihtenberģi viņš beidzamā laikā nevarēja lāga satikt;
 tas viņam piepeši sāka spītēt, kur tik vien varēdams. Kādēļ,
 to viņa vientiesīgais, taisnais prāts nevarēja izdibināt.
 Gan Elza viņam reiz bija, tā sakot, garām ejot, piezīmējusi,
 ka skrīveris vairāk nekā vienā vēstulē viņu bildinājis
 un, kad viņa ne uz vienu neatbildējusi, tad beidzot
 draudējis viņas tēvu un viņu pašu samaitāt, bet vecais
 Ozols to turēja par «jaunu ļauzu jokiem». Janvāra mēnesī
 barons viņam tad piepeši bija sacījis, ka viņš no muižkunga
 amata vecuma dēļ varot atstāties. Aizbildināšanās,
 ka viņš vēl jūtas spirgts un vesels, nekā nelīdzēja. Lielskungs
 necieta pretimrunāšanu, un visa pārmaiņa notika
 trīs līdz četrās dienās. Fihtenbergs saņēma visus viņa
 valdībā stāvošos rēķinumus, un lielais jeb vecākais vagaris
 uzņēmēs saimniecības ārīgo rīkošanu. Līdz Jurģiem
 Ozols palika savā mājā un algā, pēc tam barons viņu
 ievietoja kādā malas muižā, kur viņam maza ārīga uzraudzība
 palika uzticēta. Pārtiku un mazu algu barons
 viņam piesolīja līdz nāvei. Elza viņu pavadīja un palika
 pie viņa, viņas satikšanās barona famīlijā caur to nebūt
 netika traucēta. Kā senāk, tā arī tagad viņa dzīvoja dienām
 pie sava tēva, dienām atkal Uplejas muižā pie Klotildes
 un baudīja tad famīlijas locekļa tiesības, tā ka viņa
 jauno pārgrozījumu visai maz sajuta. Jo vairāk, zināms,
 to juta un cieta vecais Ozols. Viņš nevarēja izbrīnēties 
 
 
 un saprast, kādēļ viņu atstādināja uz žēlastības maizi; no
 iesākuma tas viņam gāja tik tuvu pie sirds, ka viņš palika
 slims. Tad viņu apmeklēja lielmāte un Klotilde, vienreiz
 arī pats barons, un to viņš turēja par labu zīmi un apmierinājās.
 
 Viņa mīļotā laulāta draudzene, E. muižkunga meita, jau
 priekš 4 gadiem — toreiz Elza bija tikai 14 gadus meitene — 
 bija nomirusi, viņa saimniecību no tā laika kopa
 vecā Grieta, kas jau it no pirmā iesākuma viņa namā
 kalpoja. Kad Elza bija pie tēva, tad Grieta pēc savas
 saprašanas izpildīja mātes vietu; barona namā viņa, kā
 protams, līdz ar Klotildi stāvēja lielmātes ziņā. 
 
 Fihtenbergs bija Ventiņu pagasta Kraukļu māju kalpa
 Pētera Priedes dēls. Priekš kādiem divdesmit gadiem, kad
 vecais Ozols atnāca par muižkungu, Priede caur sava
 kunga aizrunāšanu kļuva pieņemts par Uplejas skrīvera
 norakstītāju, kura vietu tagad Teteris alias Birkhāns izpildīja.
 Čakls un atjautīgu garu apdāvināts, viņš spēra krietnus
 soļus, cik tos tādā vietā var spert, uz priekšu, un
 beidzot, kad priekš četrpadsmit gadiem skrīveris mira,
 barons viņu iecēla tā vietā. Cik pazemīgs un ložņīgs viņš
 priekš tam bija, tik augstprātīgs un uzpūties viņš palika
 pēc tam. No dabas nežēlīgs un tikai uz savu labumu iziedams,
 viņš, kur vien varēdams, atrāva citiem, kas tiem
 pēc līguma vai pēc dzimtskungu žēlastības nācās, un kāva,
 un bendēja pēc iespējas. Ja barons nebūtu bijis ļoti brīvprātīgs
 un taisns vīrs un ja vecais Pliens ļaudis nebūtu
 aizstāvējis, tad Upleja drīz būtu bijusi pašu grūtāko vergu
 laiku ziedos. Bet, cik nežēlīgi un lepni viņš izturējās pret
 maziem cilvēkiem, tik zemu viņš locījās un ložņāja pret
 augstmaņiem. Tādēļ šie viņu tuvu un tālu uzteica par
 barona Kronšilda īsto kalpu un «labo roku». Aiz šā
 iemesla viņš kļuva labi ieraudzīts baznīckunga un citās
 jo attīstītās famīlijās. Viņa slava auga ļoti ātri, zināmās
 kārtās viņu turēja par Uplejas spēcīgo valdnieku un aplaimotāju.
 Pret savu kungu viņš, kā likās, bija uzticīgs
 līdz nāvei un sargāja tā mantu kā savas acis pierē; mazākais,
 tā visi domāja, tikai reti domāja citādi, bet runāt
 to nedrīkstēja. Jo Fihtenbergs dzīvoja ļoti taupīgi, pat
 ubadzīgi, tā ka barons viņam reizēm pat jaunas virsdrēbes
 pārveda, lai spožāki izskatītos. Savu sīkstumu viņš mēdza
 aizbildināt ar to, ka viņam esot jāgādā par savu famīliju,
 bet pēc patiesības viņš no tās nekā negribēja zināt. Viņa
 vecākie vēl bija dzīvi un dzīvoja Ventiņos par večiem; 
 
 
 viņa māsa turpat bija putnu modere un jaunākais brālis —  
 staļļa puisis. Nevienam viņš nelīdzēja, neviens nedrīkstēja
 Uplejā rādīties. Gadiem viņš no saviem īsteniekiem nekā
 nezināja. 
 
 Pirmajos gados viņš gāja pilī ēst, bet vēlāk viņš iestāstīja
 baronam, ka tas viņam ļoti daudz laika kavējot, tādēļ
 viņš dabūja deputātu un ietaisīja mazu saimniecību. No
 iesākuma katra saimnieka meita turēja par lielāko godu
 pie spēcīgā skrīvera kunga būt par saimnieci, bet, kad
 mīļais Dievs kādas divas bija svētījis ar jauniem dēliem
 un beidzamā galā pie pagasta tiesas par vainīgiem izrādījās
 nieku zēni, kam tiesa piesprieda maksāt 8 rub. par
 gadu, ar ko, zināms, ne jaunās mātes, nedz viņu bērniņi
 nevarēja iztikt, tad nācās jo grūti patīkamu saimnieci
 dabūt. Beidzot Lauksargs, nabags un palaidīgs saimnieks,
 deva savu meitu, no kuras runāja, ka tā esot tā daiļākā
 visā pagastā. Bet drīzi tā aizgāja uz mājām un ļaudis
 melsa, ka Fihtenbergs kādas divi nedēļas valkājis zilus
 uzpampušus vaigus; viņš pats aizbildinājās, ka esot roze,
 bet muižas dārznieks apliecināja, ka zilas rozes izaudzināt
 mākslai vēl neesot izdevies. — Trīne Riekstiņ jeb, kā
 Fihtenbergs to bija pārkrustījis, Tinā Nussbaum, viņa tagadējā
 saimniece, bija pilsētniece. Daži gribēja zināt, ka
 viņa reiz bijusi par emmu, bet tas ir gluži viena alga, viņa
 bija skrīvera kunga saimniece, un tagad tas viņai meklēja
 vīru, bet diemžēl bez sekmes. 
 
 No visām šīm jaukām lietām un no Fihtenberģa vēl jaukākās
 dabas šis un tas bija arī izpaudies ārpus «tiesas
 nama», un, kad vēl ievēro, cik jauki nelaiķa Priede, tagadējais
 Fihtenbergs izskatījās, tad nebūt nav jābrīnās, ka
 Marija un Elza viņa bildināšanu turēja par likteņa ironiju
 jeb ļauniem jokiem. Pamazs un patievs no auguma, puspliku
 galvu viņš mēdza savu trīsceturtdaļmēnesi aizbildināt
 ar «dziļiem gara darbiem» — mazas actiņas kā
 divi caurumiņi bija iedurti viņa zemajā pierē, truls, uz
 augšu liekts deguns, lielas ausis, melni zobi, baku rētaini,
 pergamenta dzelteni vaigi, plata mute, spics smakrs — 
 pie šīm zīmēm pazina Fihtenberģa kungu. Un, kad vēl
 beidzot atminas viņa kaķa kumpruma un runča līšanas,
 un viņa balamutes pret maziem cilvēkiem, tad tīri jābrīnās,
 kāpēc Marija un Elza abām rokām nekampa pēc šī
 ideāla. 
 
 Aplūkosim vēl divi rozes, kas mūsu ceļmalā zied.
 Vispirms muižas saimnieci. Kad viņa atnāca Uplejā, tad 
 
 
 bija ļoti tieva un pazina zaldātu dzīvi caur caurīm, jo
 viņa bija feldfēbeļa Potivara laulātā sieva, bet tas viņu
 bija atstājis, kā ļaudis parunāja, tādēļ, ka viņa bijusi par
 daudz žēlprātīga, pirms pret leitnantiem, tad arī pret zemākiem
 Marsa dēliem. Kā it visiem Uplejā, tā arī Anlīzei
 Potivarienei, dzimušai Ļippai, bija jāuzdien no paša gala.
 Par putnu moderi bijusi un Fihtenberģa protekciju iemantojusi,
 viņa kļuva pārcelta uz kukņu par pavāra meitu.
 Te pāris gadus kalpojušai, kur tā par ļoti derīgu sievu
 izrādījās, viņai piepeši atvērās ceļš uz augstāku vietu.
 Vecā saimniece nomira, un Anlīzi Potivar pacēla tās vietā.
 Ja taisnība tam sakāmam vārdam «jauna māsiņa, veca
 svētule», tad tas pie Anlīzes pilnīgi izrādījās. Dabas pēc
 Fihtenberģim gluži līdzīga viņa visai saimei nu uzmetās
 par tiklības uzlūku. Līdz šim tikai svētrītos saime skaitīja
 pātarus, tagad saimniece izdabūja no lielmātes, ka arī
 svētvakaros tas jādara. Katru reizi tad viņa raudāja krokodiļa
 asaras un pie dziedāšanas bļāva līdzi, muti pāršķiebusi.
 Bankava sprediķu un vecā dziesmu grāmata stāvēja
 dienām uz viņas gultas pagalva, naktīm blakus uz krēsla.
 Krustā sistā Pestītāja bilde karājās pie gultas, dažas citas
 svētas bildes pie visām istabas sienām. Viņa gandrīz
 citādi nerunāja kā dziesmu pantiņos, un, kad kāds viņai
 nebija darījis pa prātam, tad tas dabūja mazākais kādus
 divi dučus Bībeles vārdu baudīt. Reizēm viņa ar savām
 meitām arī uz savu roku kauca un smilkstēja dziesmu meldiņus.
 Bet viss tas viņu nekavēja šad un tad vakaros apmeklēt
 Fihtenberģi, un, kā Freimanis viņu naktīm sargāja
 no nelabā nagiem, tas bija visiem zināms noslēpums,
 kas caur to nāca pilnīgi gaismā, ka Freimanis reiz meklēja
 savus viksētos zābakus un Juris Ošis tos atrada saimnieces
 pagultē. Ātrumā Freimanis bija izpļāpājis: «Es jau
 viņus tur nenoliku,» — un ar to pietika. Pēc šī atgadījiena
 saimniece skaitīja vēl vairāk pātaru, raudāja un
 kauca, bet ko tas viss līdzēja: ko ļaudis zināja, to viņi
 zināja. — Tanī laikā, kad mūsu stāsts iesākās, Anlīze bija
 ļoti apaļa un tauka. Saime smējās, ka tas nākot no lielas
 gavēšanas. 
 
 Viņas tuvākā un mīļākā draudzene bija «vecā jumprava»,
 kāds sešdesmit gadu vecs famīlijas inventārs,
 vārdā Annā Emilie Rozā Leonīde Katarinā Elizabete Franciskā
 Kudmilā Gottliebe Volgeruh. Viņas nopelns bija
 tas, ka viņa lielmāti, dzim. grāfieni M., bija auklējusi — 
 tagad viņa ar savu vienīgo zobu ēda žēlastības maizi un 
 
 
 nodarbojās ar kaķiem, sunīšiem un ar spijonēšanu. Vēl
 priekš kādiem gadiem viņa šinī ziņā spēlēja ievērojamu
 lomu; tagad tas nu gan tā vairs nebija, jo arī lielmāte bija
 atzinusi, ka vecums un bezzobība no meliem nepasargā,
 bet vēl viņa diezgan nelaimes padarīja, melodama un
 ienaida uguni kurdama. Annā Volgeruh bija kāda kurpnieka
 meita; no bērnu dienām muižā dzīvojusi, viņa,
 līdzīgi Freimanim, tikai sevi un muižniekus atzina par
 pilnīgiem cilvēkiem — citi bija mašīnas, kas viņu dēļ pasaulē
 laisti. 
 
 4. SVĒTDIENA UZ LAUKIEM
 ZIEDOŅA IESĀKUMĀ 
 
 Tanī rītā, kad Eduardu Felzenberģi Uplejā sagaidīja,
 Klotilde bija ļoti agri uzcēlusies. Vai lakstīgalu jaukā,
 sēri priecīgā pogošana pie viņas logiem, meža dārzā, viņu
 bija modinājusi? Vai jaukais ziedonis viņu aicināja ārā?
 Viņa to nezināja; viņa tikai zināja, ka miegs pagājušā
 naktī viņai nebija nācis, ka raibi tēli visu nakti bija lidojuši
 priekš gara acīm sēri jaukas dzīves ainas iz bērnu
 dienām, toreiz, kad Eduards Felzenbergs, no ģimnāzijas
 pārnācis un ar zelta medaļu pušķots, līdz ar Mariju pa
 brīvdienām mita muižā, kur visi trīs tad bija kopā un
 rotaļājās tik priecīgi, tik nevainīgi. Arī tā brīža viņa bija
 atminējusies, kad Eduards priekš divi gadiem, no Vācijas
 augstskolas pārnācis, apmeklēja viņas tēvu un tad aizceļoja
 tāļu, tāļu uz Iekškrieviju — varbūt uz visu mūžu!
 Cik liels un lepns viņš toreiz izskatījās; cik dziļi mācīts —
 to viņa noprata no Felzenberģa sarunāšanās ar baronu — 
 un cik laipns viņš bija. Ar kādu neizsakāmu mīlestību
 un lēnprātību viņš toreiz runāja no saviem zemākiem
 līdzcilvēkiem, no latviešiem. Un no tās reizes arī viņai
 latvieši bija tik mīļi, tik labi cilvēki. Bet kas viss tas ir
 pret viņu pašu! Slaiks noaudzis, smuidrs kā tā priede meža
 dārzā pie upītes, melni, sprogaini mati, brūnas, degošas
 acis, lepns ērgļa deguns, pabālu vaigu krāsu, smalkas,
 baltas rokas tiešām, Eduards var nosēsties uz troņa,
 un katrs viņu turēs par dzimušu firstu! Un viņa mīlīgā
 balss, viņa jaukā klavieru spēlēšana — kas to var piemirst!
 Tas bija to vakaru priekš aizceļošanas: visi sēdēja
 lielajā zālē, bet Eduards spēlēja klavieres. Kādas skaņas,
 kā visi klausījās un nerunāja ne vārdiņa! «Un es,» viņa 
 
 
 atminējās tālāk, «es tanī vakarā, nomodā būdama, sapņoju
 tik jauki, tik saldi! Tad viņš šķīrās. Stalti un lepni
 viņš atvadījās no manim, kā no visiem, bet viņa vārdus,
 viņa acu dedzīgo spulgošanu — ak, cik dziļi tā spiedās
 manā sirdī! — to es neesmu piemirsusi. Paga, kā viņš toreiz
 īsti sacīja? «Es šķiros no mīļas vietas, no mīļiem, dārgiem
 cilvēkiem. Jebšu tāļumā būdams, es domāšu uz dzimteni,
 mana sirds būs šeitan. Ar Dievu!» Tā teicis, viņš aizgāja.
 Bet man vēl ilgi, ilgi skanēja ausīs: «Ar Dievu!»
 un šodien, kur visi viņu gaida pārbraucam, man atkal
 skan sirdī: «Ar Dievu! Ar Dievu!» Vai viņš arī mani pieskaitīja
 «dārgajiem cilvēkiem»? Ak nē! Kas es esmu
 priekš viņa, šī spēka pilnā ērgļa, kas mans augstāks dzimums
 pret viņa gara un sirds augstību! Papiņš un māmiņa
 viņam gan bija un ir «dārgi», tie viņam līdzējuši. Un
 Marija, viņa māsa. Un viņa tauta, to viņš mīlē un mīlēs
 līdz nāvei. Bet es — es — » 
 
 «Ai, oh — Klotildhen! Jūs jau tik agri kājās? Nu, mans
 bērns, laiks ir gan jauks, es arī gribu iet pa meža dārzu 
 iesim. Es tagad baudu avota ūdeni savu nervu dēļ, un dakteris
 man liek agri celties un staigāt pa lauku. Iesim,
 mīļā Klotilde! Ak jā, šodien jau atbrauks tas jaunceptais
 pusmuižnieks, kā Freimanis vakar sacīja, tas jaunais muižkungs.
 Ha, ha, ha! Es viņa vēl atminos priekš divi gadiem.
 Skaidrs ģeķis, pieņēmis tādas ierašas kā mūsu kārtas
 kungi un afektierē visu, ko šiem noredzējis. Tāds
 bauru puika! Iesim, mīļā Klotilde, — ak, jums vēl mati
 jāpin — es saukšu Margrietu.» 
 
 Tā bija Annā Volgeruh, vecā jumprava. Zobu trūkuma
 dēļ viņas valoda līdzinājās vārnas ķērkšanai un viņas
 riebīgie smiekli — mopša deguna šķobīšanai. 
 
 «Pateicos,» Klotilde atteica, dziļi ievainota. «Gan es
 iztikšu arī bez Margrietas, lai viņa vēl guļ. Bet kādēļ jūs
 tik dusmīga uz Felzenberģa kungu? Domāju, viņš pret
 jums bij tikpat laipns kā pret visiem citiem. Vairāk jūs
 no viņa nevariet paģērēt.» 
 
 «Va re, kā mūsu skaistā pils jaunkundze prot aizstāvēt
 bauru jaunkungu! Tādas lietas jūs nesaprotiet, mans bērns.
 Es māmiņu nesu uz savām rokām un jūs arī; esmu piedzīvojusi
 dažādas lietas un zinu, ka tādiem zemas kārtas
 ļaudīm, kas nekaunīgi uz augšu rāpjas, vajaga dot uz to
 šnābeli, lai tie paliktu, kas viņi bijuši. Kur tad paliks īstie
 kungi, kad tādi ieņems vietu viņiem blakus? Mans uzdevums
 ir mūsējus aizstāvēt, un tādēļ es šim Plēne jeb, kā 
 
 
 viņš pareizi saucas, šim Felzenberģim nekad neparādīšu
 to godu, pēc kā viņš kāro!» 
 
 «Jūsu uzdevums ir izturēties pēc mana papiņa gribas
 un vēlēšanās, citādi darīdama, jūs strādāsit gluži pret savu
 labumu. Bez tam arī, kā cerams, Felzenberģa kungam jūsu
 cienīšanas nebūt nevajadzēs. Tagad es izlūgtos mieru.» 
 
 To sacījusi, Klotilde aizdarīja līdz tam atvērtas durvis. 
 
 Annā Volgeruh izgāja meža dārzā, bet lakstīgalas, it kā
 no šī putnu baidēkļa bīdamās, vairs nepogoja. Viņa nosolījās
 cieti pret Klotildi atriebties un Felzenberģim parādīt
 vislielāko nicināšanu. 
 
 Pulkstens 8 bija kafejas galds apklāts. Ap to sēdēja
 abi vecāki, Klotilde un Elza Ozol, kura jau vakar priekš
 pusdienas bija atbraukusi. Pēc veca ieraduma barons,
 savu garo smēķi smēķēdams, lasīja priekšā kādus gabalus
 iz laikraksta. Kad viņš bija nobeidzis, tad lielmāte
 paskatījās uz Klotildi un iztrūkdamās pamanīja, ka tā ļoti
 bāla. 
 
 «Kas tev kait, mans mīļais bērns, tu esi tik bāla?» 
 
 Klotilde aizbildinājās ar galvas sāpēm un ka nav labi
 gulējusi. 
 
 «Vai tu tik logu neesi vaļam turējusi?» tēvs jautāja. 
 
 «Nē, mīļo tēt, tas jau drīz atkal pāries. Es lūdzu, ļaujiet
 man drusciņ atkāpties.» 
 
 «Dari to, mīļā Klotilde,» lielmāte atbildēja un glāstīja
 savas vienīgās meitas bālos vaigus un skaistos matus, un
 barons piezīmēja, ka ap pulksten 11 atbraukšot dakteris
 Bahs un Marija Felzenberģi saņemt. Tad jau dakteris varēšot
 lūkot, kā ar to slimību stāv. 
 
 Klotilde gāja uz saviem jaukiem kambariem, un, kad
 Elza viņai gribēja iet līdzi, tad viņa otrā istabā to apkampa,
 nobučoja viņas pieri un izlūdzās, lai viņu pametot
 vienu; viņa drusciņ nolikšoties. Elzas skaistos vaigos atspīdēja
 neizsakāma māsas mīlestība, un, Klotildi cieši pie
 savas krūts spiezdama, viņa sērā balsī tikai tos vārdus izsacīja:
 «Klotilde, sirdsmīļā Klotilde, tu ciet sirdssāpes!» 
 
 Abu jaunavu acis iemirdzējās asaras. 
 
 Ap pulksten 11 atbrauca dakteris Bahs. Marija, dabūjusi
 zināt, ka Klotilde nav īsti vesela, savu puisēnu atstādama
 Elzas sargāšanai, steidzās pie savas mīļotās jaunības
 draudzenes. Viņa to atrada pie galda sēžam un lasām;
 viņa gan vēl bija drusciņ bāla, bet visai mierīga. 
 
 Pēc sirsnīgas sasveicināšanas Marija jautāja, kā ar
 Klotildes veselību stāv. 
 
 
 «Nekas, bija tik drusciņ galvas sāpes. Tagad atkal esmu
 gluži vesela,» šī atbildēja. 
 
 Daktera palīgā nevajadzēja. 
 
 Priekš pusdienas vēl atlikās kāda stundiņa, un to abas
 draudzenes gribēja izlietot, dārza jaukumus aplūkojot.
 Valoda grozījās ap Eduardu. Klotilde pie tam izturējās
 vienaldzīgi, gandrīz auksti. Ir tagad Marija vēl ticēja, ka
 Klotildei pret viņu noslēpuma nav. Beidzot Klotilde uzsāka
 runāt no Eduarda fotogrāfijas, ko tas no Iekškrievijas
 pārsūtījis un kuru Marija viņai bija atstājusi. 
 
 «Vai tev tās tagad vajaga?» Klotilde jautāja. 
 
 «Nē, mīļā Klotilde, pie tevis viņa tikpat droši uzglabāta
 kā pie manim,» Marija atteica. 
 
 «Tad es tev no sirds pateicos, jo es no visiem saviem
 pazīstamiem krāju piemiņas, vislabāki viņu fotogrāfijas.
 Bet vēl es tev ko lūgšu: apsolies svēti un cieti, ka tu
 nekad un nevienam neteiksi, ka man ir Eduarda fotogrāfija!»
 
 «Ar mīļu prātu, ja tas tev pa prātam.» 
 
 «Es negribu, ka to kāds cits zin, tas ir viss.» 
 
 «Un šo tavu gribu es cienīšu un ievērošu,» Marija
 nosolījās, un tad abas gāja uz pili. 
 
 Uz pusdienu bija arī atbraucis barona Kronšilda jaunais
 kaimiņš, barons Bušmanis, no kura ļaudis runāja, ka tas
 Uplejā taisoties par znotu. Un tiešām, iemesla uz tādām
 paruņām netrūka. Kamēr Klotilde priekš pāris gadiem
 bija ievesta īstā dzīvē, t.i., pirmo reizi ievesta muižnieku
 ballē guberņas galvaspilsētas bruņinieku namā, no tā
 brīža barons Bušmanis viņu aplidoja kā nakts tauriņš
 sveci. Izlikās arī, ka Klotildes vecākie šai, no jaunā barona
 puses acīm raugoties, karsti cerētai savienošanai
 savu svētību nebūtu lieguši; mazākais, viņi Klotildei atdeva
 brīvību ar savu sirdi un roku aplaimot to vīru, ko
 viņa izredzēsies. Ka pie tam famīlijas likumi jeb tradīcija
 kļūs cieši ievēroti, t.i., ka Klotilde neprecēs vīru, kas
 apakš viņas kārtas, par to viņi ne brītiņa nešaubījās.
 Kronšildu cilts savu ģimeni varēja uzrādīt jau bīskapa
 Alberta I laikos un tādēļ bija viena no vecākām baronu
 ģimenēm visā zemē, un tomēr vēl nekad nebija gadījies,
 ka kāds no viņas locekļiem būtu precējies apakš savas
 kārtas. Klotildes daba arī nebūt neatļāva šaubīties, ka
 viņa šo dzimuma šķīstību cienīs un neupurēs vis savai
 sirdij. Jo, jebšu viņai sirds augstprātība un lepnība bija
 gluži svešas un viņas jaunības draudzenes abas bija no 
 
 
 zemnieku kārtas, tad viņa taču bija pilnīga muižniece,
 ko visa viņas izturēšanās izrādīja. Viss, kas zems un neīsts,
 viņai rieba, nekad viņa nepazemojās tik tāļu, ka viņas
 kārta tai ko varētu pārmest. Īsta majestātes cienība
 viņai piemājoja, un laikam gan tā bija vainīga, ka barons
 Bušmanis ar savu karstāko vēlēšanos tagad bija tikpat
 tālu kā priekš divi gadiem. 
 
 No otras puses atkal barons Bušmanis it nebūt nebija
 «ļauna partija», kā mēdz sacīt. Ir viņa famīlija bija veca
 un tīra, un laicīgu mantu arī viņam netrūka. Pie tam viņš
 pats bija piemīlīgs un izveicīgs cilvēks, un muižnieku salonos
 viņu turēja par nepārspējamu. Viņš bija ne vien
 visu Eiropu, bet arī Ameriku un kādu Āzijas apgabalu
 apceļojis, tādēļ viņam nekad netrūka patīkamu stāstu un
 joku, un dāmas, tikpat jaunās, kā arī vecās, stundām varēja
 klausīties uz viņa jauko un dzīvo tērzēšanu. Vīriešiem
 tas nu gan daudzreiz lāga nepatika, jo tie caur tam
 nereti kļuva atstādīti ēnā, kamēr viņš gorījās skaistu acu
 un vaigu saulgozī. Bet kas ar viņu drīkstēja iesākt ķīvēties!
 Jo, cik izveicīgs viņš bija salonos, tik labi viņš
 prata ne vien jāt, bet arī pistoli valdīt. Un to zināja visa
 pasaule, ka viņš jau kādu pusduci dueļu pārlaidis. Daži
 nu gan zināja sacīt, ka visi viņa pretinieki bijuši vāji šāvēji
 un ka tas vienīgais, kas šinī ziņā viņu pārspējis, esot
 kritis caur kādu mazu pārskatīšanos no barona Bušmaņa
 puses (pistole par ātru sprāgusi vaļām), bet to tik zināja
 kāds mazs pulciņš; lielākās publikas acīs viņš stāvēja
 šķīsts un tīrs kā jau bruņinieks bez bailēm un vainas. 
 Viņš bija slaiks no auguma, viņam bij ērgļa deguns un
 «dižans ģīmis» kā šķīstajam Jāzepam. To gaišo matu gan
 viņam bija visai maz, bet par to viņam atkal bija ļoti
 garas ūsas, un tas viņu padarīja par ļoti patīkamu jeb
 «interesantu». Mazākais, dāmas mēdza sacīt: «Der interessante
 Baron Buschmann». Savā muižā viņš bija tikai
 viesis; to valdīja muižkungs pēc patikšanas. Viņš braukāja
 apkārt viesoties un priecāties un pārnāca mājās, kad
 renti maksāja, jakts laikā un kad saimniekiem vajadzēja
 jaunu kontraktu; tas nu gan atgadījās ļoti bieži, jo visā
 tanī apgabalā neviens pats dzimtkungs neprata tik gudrus
 un smalki izdomātus kontraktus salikt kā barons Bušmanis.
 Un taču tie nebūt neskanēja tik briesmīgi; tikai
 viens īss pantiņš nevienā tādā kontraktā netrūka, un tas
 skanēja tā: 
 
 «Ja nomnieks arī tikai vienu no šī kontrakta nosacījumiem 
 
 
 pilnīgi jeb īstā laikā neizpilda, tad rents devējam
 ir tiesība kontraktu iznīcināt un bez tiesas iejaukšanās
 u. t. pr.» 
 
 Kad kāds pārgudrs saimnieks pie šīs punktēs stostījās,
 tad barona kungs jautāja: «Kā, vai tad tu jau tagad domā
 uz neizpildīšanu?», un pret šo aso loģiku tad nekā nevarēja
 runāt — lieta bija beigta. 
 
 Minētā kontrakta punktē atnesa arī to labumu, ka Dagas
 muižas saimnieki nekad neprocesējās ar savu kungu,
 jo tiesas viņu starpā nevarēja iejaukties, tā jau abas daļas
 bija nolīgušas. 
 
 Saimnieki, kā jau minēts, nu gan mainījās bieži, bet
 tas arī bija vajadzīgs, jo Dagas muižā pastāvēja tas teicams
 ieradums, ka ik gada kādas istabas meitas precējās
 ar muižas puišiem, un barona kungs tos tad iecēla par
 saimniekiem. Tādēļ Dagas muižā bija daiļākās istabas
 meitas un dažas dailenītes lauzās lauzdamās uz muižu, jo
 vīrs un mājas pēc gada jeb pusgada bija droši sagaidāmi.
 Ārlaulības bērnu Dagas pagastā gandrīz nemaz nebija,
 turienes iedzīvotāji bija ļoti dievbijīgi cilvēki, un tādēļ
 katra baznīcas gada beigās, kad pārskatu par mirušiem
 un dzimušiem sludināja, Dagas pagasts šinī ziņā godam
 kļuva pieminēts un citiem pagastiem celts priekšā par
 ievērojamu priekšzīmi. Un kā nu arī ne — vai tad nestāvēja
 māju kontraktos, ka saimniekam stingri uz to
 jālūko, ka puiši naktīm nevazājas apkārt, pie meitām un
 ka bērni, sevišķi meitenes, nākošās saimnieces, kļūtu audzinātas
 pēc kristīgas dzīves un tiklības likumiem? 
 
 Tātad barons Bušmanis arī šinī ziņā stāvēja lielā godā
 un cienīšanā. Uplejas vecais lielskungs, līdz šim maz mājās
 būdams, par sava kaimiņa dzīvi un gudriem kontraktiem
 daudz nekā nebija dzirdējis; tikai sabiedrībās un
 salonos viņš ar to bija saticies, un liegt viņš nevarēja, ka
 barons Bušmanis ir gudrs un asprātīgs vīrs, kam pie tam
 vēl ļoti daudz piedzīvojumu par svešām zemēm un lietām.
 Vai arī Klotilde tā bija pārliecināta? Vai arī viņa
 sacīja, ka barons Bušmanis ir «interesants» kungs? Kas to
 var zināt! Tikai to zinām, ka viņa uz Elzas jautājumu, ko
 viņa domājot par šo salona lauvu, strupi atbildēja: «Tas
 ir viens no tiem kungiem, kurus es labāki redzu aizejam
 nekā nākam.» 
 
 Barons Bušmanis, zināms, ne cerēja, nedz domāja, ka
 Klotilde reiz tā sacījusi. Viņš bija pārliecināts, ka neviena 
 
 
 pati jaunkundze visā zemē viņa bildināšanu un piedāvāto
 roku neatraidītu, un, kad viņam reiz arī tā izlikās, it kā
 Klotilde pret viņu būtu par daudz auksta un vienaldzīga,
 tad viņš savā neaprobežotā pašcienīšanā to izskaidroja
 sevim par labu. Viņš bija pārliecināts, ka Klotilde tā brīža
 nevar ne sagaidīt, kad viņš tai atklās savu sirdi un piedāvās
 savu roku, un ka tādēļ viņa tāda saīgusi. Pa tam
 viņš ar savādu uzmanību lakstojās ap Elzu, un šī tad ar
 viņu rotuļāja kā jauns kaķēns ar sagūstītu vecu peli. Jeb
 vai Elza baronu Bušmani atzina par «interesantu»? Kas
 ir to var zināt; tikai Klotilde zināja, ka katru reizi, kad
 viņš atbrauca un pēc Elzas gaiņāja — zināms, uz ļoti
 smalku vīzi —, ka tad viņas sirds kambari allaž vairāk
 savilkās ne vien pret baronu, bet arī pret Elzu. Un tomēr
 viņa atkal šo mīlēja un cienīja, kad viņš bija aizgājis —  
 Elzas daba bija neizdibinājams radījums. 
 
 Bet aplūkosim nu Upleju un viņas iedzīvotājus šīs svētdienas
 pēcpusdienā.
 
 Saule jau metās iesarkana un saviem zelta stariem apzeltīja
 kokus, ēkas, kalnus, lejas — visu atdzīvojušos un
 izplaukušo dabu. Putniņi dziedāja, viņu ķēniņiene lakstīgala
 pogoja mīlestību, gaudoja skumjas. Muižas ļaužu
 bērni rotaļājās priecīgi pa zaļajiem mauriem, un puiši uz
 lielceļa zem Birkhāna vadīšanas kāva ripas. Vecākie vīri
 bija nosēdušies vai pie sava mājokļa durvīm, vai zaļumos
 un smēķēdami tērzēja par šo un to. Sievas un meitas bija
 nostājušās pudurīšos un aplūkoja visu, un priecājās, ka
 viņas tiek aplūkotas. Pati resnā saimniece bija iznākusi
 no sava bildēm pušķotā kambara un, veco Bankava sprediķu
 grāmatu klēpī, bija nosēdusies tādā vietā, ka tā visu
 varētu redzēt un ka visi atkal viņu varētu pamanīt. Ošu
 Juris kādā lapenē gribēja pavāru pārliecināt, ka īstam latvietim
 vāciski nevajagot runāt, un Freimanis, šoreiz ļoti
 smalku cigāru smēķēdams, tuvojās jaunpieņemtai istabas
 meitai Zūzei, kas vientule stāvēja un platām acīm aplūkoja
 visu šo jautro, mudro dzīvi. Saimniece, to pamanījusi,
 aizmirsa sprediķus un grāmatu un steidzās uz to
 pašu mērķi; laikam viņai bija bail, ka Freimanis, šis nelabojamais
 virsmedinieks, jaunajai istabas meitai galvu
 nepadara raibu ar medību lietām un mednieku stāstiem;
 viņa pati to bija piedzīvojusi un zināja, cik ērmots cilvēks
 šis Freimanis, un kristīgā mīlestība taču paģērēja, ka
 jauna dvēsele jāglābj no samaitāšanas. Juris, kas šo dzīšanos
 un ķeršanu bija pamanījis, gan sacīja uz pavāru: 
 
 
 «Vai re, Potivara gaspaža šķīsto Jāzepu grib glābt no
 Zuzanas nagiem.» 
 
 Pa tam Fihtenberģis, rotājies ar baltu vasaras cepuri un
 lielkunga dāvināto jauno virssvārku, augstprātīgi un lepniem
 soļiem gāja uz meža dārza pusi. Ļaudis, kas tam
 garām gāja, pacēlās un, cepures noņemdami, viņu sveicināja.
 Tikai ripu kāvēji, iekarsušies savā darbā, viņu
 nelikās ne redzot. Fihtenberģis, tādas nepieredzētas necienīšanas
 dēļ sadusmojies, meklēja iemeslu uz pēdām atriebties;
 un jo ātri viņš arī atrada savu grēku āzi, proti,
 Birkhānu. «Was machen sie hier?» viņš uzbļāva. Birkhāns,
 tekošos sviedrus slaucīdams, nekā nezināja atbildēt. Tanī
 pašā brīdī, laikam gan neviļus, lodes ātrumā ritēja ripa
 šurp un atrada savu mērķi pie Fihtenberga lielu kaula.
 «Au, au!» viņš aiz sāpēm iebļāvās un, kāju uz augšu pacēlis
 un uz otru apkārt grozīdamies, sāka briesmīgi lādēt.
 «Jūs, sasodītie sātani,» viņš vairāk kauca nekā bļāva,
 «jūs te uz lielceļa, kur man jāiet, man sviedīsiet pa kājām — 
 paga, rakari, es jums parādīšu! Vagariņ, šurp!»
 viņš Bērziņam meta ar roku un palika tīri zils aiz dusmām,
 kad jaunais vagaris ne no vietas nekustējās, un
 puiši klusu smīnēja un, labi izņirgājušies, strādāja tālāk
 pie ripu kaušanas. Tikai Teteris alias Birkhāns klusām
 aizvilkās, nekā laba neparedzēdams. Troksnis, kas caur
 Fihtenberga bļaušanu bija cēlies, sapulcēja gandrīz visus
 Uplejas iedzīvotājus ap ripu kāvējiem un ievainoto skrīvera
 lielkungu. Resnā saimniece, Bankava sprediķu grāmatu
 rokā, arī atnāca un, it nebūt nezinādama un arī neprasīdama,
 kas noticis, gāzās sapulcei virsū, kviekdama:
 «Buntavnieki, buntavnieki — kas jums te vēlēja sabuntoties?
 Tūlīt es iešu pie lielkunga! Ko šie gan domā darīt
 ar savu Pliena Eduardiņu, vai tas nu būs šo pestītājs?
 Šeit ir tas īstais pestītājs,» viņa, veco Bankavu pacēlusi,
 sprediķoja, «uz to jums būs domāt, nevis uz jaunkundziņu,
 kas šodien lepni atbrauks un parītu ar kaunu aizlaidīsies.
 Marš, projām uz pili pie vakara pātariem!» 
 
 Lieliski smiekli atskanēja uz šo lekciju, un Potivara
 gaspaža aiz nevaldāmām dusmām patlaban gribēja nevainīgo
 Zūzi sākt kulakot, kad viņas Jāzeps atskrēja pūzdams
 elsdams, pakampa Zūzi pie rokas un, to no Potivarienes
 dusmām izglābis, kungu modē skarbi jautāja: «Kas
 ir? Ko jūs visi gribiet?» Atkal lieliski smiekli. Fihtenberģis,
 vēl nevarēdams savaldīties, sāka no jauna bļaut
 un lamāt, un saimniece pa starpām sprediķoja: «Jūs, pagāni, 
 
 
 kas tā Kunga dienu necienī! Jo nolādēts ir tas, kas
 šos baušļus neizpilda, un slavēts ir tas, kas nāk tā Kunga
 vārdā — — » 
 
 «Jaunais muižkungs!» Ošu Juris iesaucās, un tanī pašā
 brīdī iegriezās gatvā lielkunga pusrati ar divi prāviem
 šķimeļiem, ko vecais Rumbenieks vadīja. Fihtenberģis un
 Freimanis sauca: «Projām, nost no ceļa, nekā nesakiet,
 esiet klusu!» — bet tas nekā nelīdzēja, jo, kad puskariete
 patlaban bija klāt, tad tanī pulkā, kur jaunais vagaris
 Bērziņš bija, piepeši atskanēja: «Lai dzīvo jaunais muižkungs
 Felzenberģis, hurā!» — un visa sapulce, noņemtām
 cepurēm, kliedza pakaļ: «Lai dzīvo augsti, hurā!» 
 
 Ļaudis dalījās uz divi pusēm, un Rumbenieks, lepni uz
 bukas sēdēdams, uzklačoja lieliskam un pilniem rikšiem
 ļaužu rindai laida cauri nosvīdušos šķimeļus. Pusratos,
 mierīgi un it kā dziļās domās nogrimis, sēdēja stalts un
 plecīgs kungs; pilna lepna bārzda pušķoja viņa nopietno
 seju, un, sapulcējušos ātri aplūkojis, viņš, garām braucot,
 noņēma cepuri un sveicināja mierīgi un lepni uz abām
 pusēm, ne vārdiņa nesacīdams. 
 
 Tas bija jaunais muižkungs Eduards Felzenbergs. 
 
 Fihtenbergs, Freimanis un saimniece stāvēja kā mēmi un
 skatījās viens otram acīs. Neviens negribēja uzsākt runāt
 un arī nezināja, ko teikt, ko sacīt. Ne tā tie citi. «Ta tas
 būs mūsu muižkungs,» atskanēja šurp un «Prāvs kungs»
 atkal turp. Kāda veca sieviņa, rokas salikusi, sacīja: ««Jā,
 jā, slavēts ir gan, kas atbrauc mūsu vecā kunga vārdā,» 
 tā mūsu mamma sacīja, un tiešām arī būs slavējams nelaiķa
 Pliena dēls, tāds smuks un mīlīgs jaunskungs. Viņa
 nelaiķa tēvs, vecais Pliens — — » 
 
 Vecene nedabūja izkratīt savu pilno sirdi, jo saimniece
 tai uzbļāva: «Ko nu tu pļāpā, vecā Žagatene, ko tu zini
 no tādām lietām, ej labāk mājās gulēt. Vai spalvas jau
 izplūci, sliņķe tu? Pagaidi tik, gan es pateikšu “Cien — — «,
 
 «Mamiņ, jums tā sprediķu grāmata izkritusi, še viņa ir,»
 Zūze sacīja, veco Bankavu no zemes uzņēmusi. 
 
 «Ko tu te dari, palaidniece, — marš, uz māju!» — tā
 Potivariene. 
 
 Pa tam visi sāka klīst; Ošu Juris jau sen bija aizskrējis
 uz kungu namu, jo, kad Felzenberģis piebrauca pie lievenēm,
 tad viņš pirmais bija pretim un attaisīja puskarietes
 durvis, gluži kā citām reizēm, kad viesi atbrauc.
 Felzenberģis izkāpa no ratiem, iedeva kučierim dzeramo 
 
 
 naudu un gāja namā. Kamēr viņš savas virsdrēbēs nolika,
 Ošis pasteidzās viņam ziņot: 
 
 «Cienīgs kungs jau zina, ka jūs esiet atbraukuši, viņš
 jūs gaida priekšistabā.» 
 
 «Pateicos. Vai lielskungs tur viens pats?» 
 «Jā, cienīts jaunskungs, — tie citi ir zālē un dārza pusē
 uz trepēm.» 
 
 «Tas man ļoti mīļi, jo es gribētu pārģērbties, iekams
 lielmātei stādos priekšā,» Felzenberģis atbildēja un tad
 jautāja: «Vai ziniet manu dzīvokli?» 
 
 «Jā, cienīts jaunskungs, abi gala kambari augšā priekš
 jums gatavi. Jūs variet uziet pa šīm priekšnama trepēm,
 kā arī no ļaužu ēdamās istabas.» 
 
 «Ai — tie jaukie kambari uz meža dārza pusi — tos jau
 pazīstu. Ļoti laipni! Esiet tik labi un pieteiciet mani lielkungam.» 
 
 Vecais barons sēdēja viesu saņemamā istabā un smēķēdams
 lasīja avīzes. Kad Felzenberģis ienāca, tad viņš
 pacēlās un gāja tam pretim. Sveicināšanu laipni saņemdams,
 viņš Felzenberģi lūdza, lai nosēžas. 
 
 «Jūs nākiet vēlu, bet tādēļ ne mazāk īstā laikā. Esiet
 sirsnīgi sveicināti savā dzimtenē un jaunā darba vietā!
 Jums gan nācās grūti no vecā firsta šķirties?» barons jautāja.
 
 «Nevaru liegt, ka viegli man tas nācās,» Felzenbergs
 atbildēja. «Tikai augstcienība un bērnišķā mīlestība, kas
 manu sirdi pilda pret manu un manas famīlijas labdari,
 mani piespieda tik labu kungu, tik bagātu darba lauku
 atstāt.» 
 
 «Es priecājos, ka jūs man tādu nešaubīgu uzticību esiet
 uzglabājuši savā sirdī, un ceru, ka šinī ziņā pārvēršanās
 nenotiks. Taču mūsu tagadējais stāvoklis ir citāds nekā
 senāk. Ko es jums un jūsu famīlijas locekļiem esmu darījis,
 tas ir bagātīgi atmaksāts caur to mīlestību un nešķiramo
 draudzību, ko jūs visi manam namam pierādiet.
 Tas sasilda sirdi un remdē tās vātis, kas sadzīvē tik daudzkārt
 tiek sistas caur nepateicību un netiklību. Šinī ziņā
 labas priekšzīmes visai vajaga. Ne ik reizes mans labais
 nodoms, mani pūliņi tā ir atzīti un labus augļus nesuši
 kā šinī gadījumā. Bet, līdz cilvēki zināmu attīstības pakāpienu
 sasniedz, līdz viņi spēj atsacīties no aizspriedumiem
 un sevi pilnīgi valdīt un vadīt, līdz tam paiet labs
 brīdis, jāizcīna daži iekšķīgi un ārīgi cīniņi. Jūs visu to
 esiet pārvarējuši, tādēļ es pilns cerības nolieku grūtu, bet 
 
 
 svētīgu valdīšanas amatu jūsu rokās. Esmu pārliecināts,
 ka jums tam spēka un pacietības netrūks; bet, kā it neviens
 nav pilnīgs, tā arī jūs vēl esiet tālu no tā pilnības
 mērķa, uz kuru mums visiem jādzenas. Vēl jūs esiet
 jauns; vēl pasaule jums izrādās citādās krāsās, nekā īsteni
 ir. Un aba jums tādēļ savā plašā darba laukā atgadīsies
 kavēkļi, šķēršļi un nepatīkamas dienas. Tad jūsu
 uzdevums no jums prasīs aukstu, taisnu prātu, paciešanos
 ar citu vājībām un, pār visām lietām, tad izrādīsies,
 vai jūsu iekšķīgs cilvēks jums spēs dot to garīgo un stipro
 spēku, kas vada un rāda īsto ceļu caur visām dzīves grūtībām,
 kas dod stiprus pamatus, kad dzīves aukas plosās
 un laiviņu draudē aprakt sadzīves viļņos. Šis spēks ceļas
 caur iekšķīgo šķīstīšanos, caur pašpārbaudīšanos, caur
 tiklīgu un kristīgu dzīvi! Labi tam, kas šo vislielāko mantu
 ieguvis!» 
 
 Vecais barons, it kā savu paša vārdu domās nogrimis,
 kādu laiciņu palika klusu un tad atkal uzsāka: 
 
 «Cik jums bija algas pie firsta G.?» 
 
 «1500 rubļu un viss cits brīvs,» Felzenberģis atbildēja. 
 
 «Tā ir liela alga, mēs tik daudz nemēdzam maksāt. Vai
 jums pietiks ar 1000 rubļiem?» 
 
 «Pilnīgi,» Felzenbergs nekavējās sacīt. 
 «Labi. Jūs dzīvosiet augšām un ēdīsiet pie mana galda. 
 Jums būs kučieris un divi braucamie, un viens jājamais
 zirgs. Šo es līdz šim jāju, bet kučieris man nu tik bieži
 ziņoja, ka tas neesot īsti drošs uz kājām. Man, kā vecam
 vīram, jāizraugās drošs zirgs, jums noder ātrs un izturīgs,
 un tas ir pilnīgi šis ķirgizis, ko es no Krievijas stepēm
 parakstīju. Izmēģiniet to — ja neder, nu, tad izmeklēsim
 citu. Jūsu uzdevums, kā jau sacīju, būs ļoti plašs un
 daudzkārtīgs. Jums būs arī tādās lietās virsuzraudzība,
 kur līdz šim tādas nebija. Tā, p. p., par mežu, par ekonomijas
 grāmatu vešanu utt. Vai augstskolā, kur jūs bijāt,
 arī mācīja meža un grāmatu vešanas zinībās?» 
 
 «Jā gan; pēc teorētiskā kursa piecos pirmajos semestros
 īpašu svaru lika uz praktiskiem mēģinājumiem.
 Bez tam man arī bija virsuzraudzība par firsta G. lielajiem
 mežiem.» 
 
 «Tas ir labi; es savu mežu gribu kopt pēc zinības likumiem
 un to tā iedalīt, ka turpmāk ne muižai, nedz maniem
 saimniekiem nepietrūktu malkas un baļķu. Mans
 mežkungs ir goda vīrs, bet no teorijas viņš daudz nekā
 nezina. Turpretim mans skrīveris Fihtenbergs ir ļoti izveicīgs 
 
 
 rēķinātājs un labs grāmatu vedējs; allaž uzticīgs,
 un, uz manu labumu iziedams, viņš ir izpelnījies manu
 pilnu atzīšanu. Tikai viena lieta man netīk: beidzamā laikā
 par daudz nāk to sūdzību pret viņu, ka viņš augstprātīgs
 un ļaudīm atvelk, kas tiem nākas. Bet pie tam viņš, kā
 jau sacīts, tikai manu labumu ievēro, tādēļ man netīk
 viņu nedz atlaist, nedz arī tramdīt. Jums te nu būs jābūt,
 tā sakot, par klusu vidutāju, un tādēļ es jums uzticu rēķinumu
 un grāmatu pārlūkošanu. Es ceru, ka jūs, Fihtenberģa
 nopelnu un manu prātu cienīdami, allaž ar labu iztiksiet.
 — Tagad beigsim par darīšanām runāt un iesim
 zālē, es jūs stādīšu priekšā savai sievai un citiem.» 
 
 «Ja jūs, barona kungs, man atļautu līdz vakariņām atkāpties,
 tad es ļoti pateiktos, jo ceļa drēbēs es labprāt
 negribu jūsu famīlijai priekšā stādīties.» 
 
 «Ā, gluži labi — tad redzēsimies pie galda.» To sacījis,
 barons pazvanīja sudraba skanduli un sacīja uz ienākušo
 Oši: «Aizved jauno muižkungu uz viņa istabām.» 
 
 5. JAUNAIS MUIŽKUNGS 
 
 Savās istabās ienācis, Felzenbergs kļuva gluži pārsteigts.
 Tās bija, tā sakot, svētku drēbēs tērpušās. Patīkamas,
 jaunas mēbeles, uz galda vāzēs divi smaršainu
 puķu sējumiņi, uz rakstāmā galda sarkana, skaista roze
 un vajadzīgās rakstāmās lietas — viss liecināja, ka mīļas
 rokas še darbojušās. Mīlīgā smarša, kā to tikai smalku,
 skaistu sieviešu kambaros atrod, viņam vēsoja pretim,
 un it neviļus viņš izsaucās: 
 
 «Kas visu to tik jauki sataisījis?» 
 
 «Mēbeles uznesa no jaunkundzes Klotildes klavieru
 kambara,» Osis izskaidroja, «viņa dabūs citas. Par to rozi
 es nezinu sacīt — es arī brīnījos, kas to te nolicis, bet tās
 puķes šorīt agri atnesa dārznieks Puķe.» 
 
 Felzenbergs palika domīgs, bet kļuva traucēts caur lēnu
 pieklauvēšanu pie durvīm, kuras uz viņa aicināšanu atvērās.
 
 «Marija!» — «Eduard!» atskanēja vienā reizā, un māsa
 dusēja pie brāļa uzticīgās krūts. Patlaban ienāca arī dakteris
 Bahs, savu mazo dēliņu aiz rokas turēdams. Abi svaiņi
 sasveicinājās sirsnīgi, un mazais Eduardiņš nostājās savam
 krusttēvam priekšā un prasīja: 
 
 «Ontuli, ko tu man pārvedi?» 
 
 
 «Ontulis» diemžēl vismazāk bija domājis uz savu krustdēlu,
 bet tagad nu to paņēma un nobučoja, viņa sprogainos
 matus glāstīdams. 
 
 Eduardiņš, vaļām tapis, revidēja sava «ontuļa» istabas,
 kamēr šis ar māsu un svaini prieka un mīlestības pilnus
 vārdus mainīja. 
 
 Piepeši maziņais atskrēja un, savu māti pie rokas paņēmis,
 to vilka projām uz rakstāmā galda pusi, priecīgi
 gavilēdams: 
 
 «Mamiņ, lau, tantes Klotildes loze!» 
 
 Bet māmiņa visai nopietni klausījās uz sava vīra vārdiem,
 kas Eduardam stāstīja, kā mājās gājis, kamēr viņš
 bijis Iekškrievijā, un tādēļ ne viņa, nedz arī dakteris
 nebija dzirdējuši, ko maziņais savā nevainībā izpauda. Ne
 tā Eduards; viņa smalkajām ausīm nepagāja vis garām
 šī izpaušana, jebšu viņš ārīgi visai uzmanīgi klausījās.
 Viņa krūtīs sacēlās savādas jūtas, viņa asinis riņķoja
 ātrāki, viņa sirds paredzēja neizsakāmu laimi un  — neizsakāmi
 rūgtu biķeri. 
 
 Iekam dakteris ar saviem stāstiem un Eduards ar saviem
 nākotnes tēliem bija galā, Ošis pieklauvēja pie
 durvīm un ienācis lūdza, lai jaunskungs taisoties uz vakariņām;
 tikai stunda vēl esot laika. Viņa lietas esot pasta
 puisis atvedis, kamēr barons ar viņu runājis, tās esot
 guļamā kambarī; tikai ļoti smags šķirsts esot ārpusē uz
 bēniņa. 
 
 «Tās ir manas grāmatas un ziniskie instrumenti,» Felzenbergs
 piezīmēja un tad jautāja: 
 
 «Vai pasta puisis jau aizbraucis, es viņam dzeramas
 naudas vēl neesmu devis.» 
 
 «Es viņam jau iedevu rubli; domāju, kad kučieris dabon
 divus rubļus, tad pasta puisim mazāk nekā rubli nevar
 dot.» 
 
 Felzenbergs pasmējās un ar pateicību atdeva aizlikto
 naudu. Bahs un Marija nogāja uz leju, un Ošis piedāvājās
 Felzenberģim par palīgu pie pārģērbšanās, ko tas mīļi
 pieņēma. Kad Felzenbergs bija pārģērbies, tad Juris nostājās,
 skatījās stīvi viņam acīs un sacīja: 
 
 «Kas to būtu domājis, ka es savam dzīvības glābējam
 reiz tā varēšu palīdzēt.» 
 
 «Ošu Juris!» Eduards izsaucās, sava nelaiķa tēva citreizējo
 zirgu ganu pazīdams un tam roku sniegdams. «Tas
 taču ir laimīgi — jūs šeitan!» 
 
 
 «Tā ir, cienīts jaunskungs,» Ošis atteica un vilka
 Eduarda roku pie savām lūpām. 
 
 «Kādēļ tā, mīļo Juri? Mēs taču esam citreizējie kara
 biedri visādos nedarbos un gandrīz vienā vecumā. Vai
 tu manas draudzības tagad negribi, Juri?» 
 
 Juris vairs nevarēja savaldīties. Raudādams viņš apkampa
 Eduardu un elsodams sacīja: 
 
 «Tu esi tas pats mīļais Eduards, jebšu tagad kungu
 kārtā un es tavs sulainis. Paldies par to, ne mazāk kā
 par manas dzīvības glābšanu. Nu esmu redzējis to apsolīto
 zemi, esmu atradis savu jaunības draugu, jebšu gan
 tanī pašā brīdī, kur man viņš atkal jāpazaudē — uz visu
 mūžu!» 
 
 «Mīļo Juri, tu esi sakarsies. Kādēļ tu mani gribi zaudēt?
 Vai man, tik jaunam, jau būs mirt?» 
 
 «Nē, nē, mīļais jaunskungs, jums jādzīvo ilgi, lai jūs
 beidzot iemantojiet to laimi, ko jūs pelniet. Bet sadzīves
 plaisma mūs tagad šķir — jūs esiet kungs, es sulainis. Tā
 tas lai allaž paliek, ja Dievs par mani nav citādi nolēmis.
 Jo ārīgi es jūsu draugs nevaru būt ne uz kādu vīzi; bet
 ziniet, ka mana sirds un dzīvība pieder jums, lai nāktu,
 kas nākdams!» 
 
 Eduards gribēja ko atbildēt, bet Juris jau bija projām. 
 
 Felzenbergs apsēdās uz zofaju un nogrima domās. Kāds
 jausmu troksnis plosījās viņa sirdī! «Redzēšanās un šķiršanās
 tas ir cilvēku liktens,» viņš domāja, — «tas ir
 likums, kas visā dabā valda — it visur! Un ir tevi es atkal
 redzēšu, svēti mīlētā, kuras daiļās miesas arī uz šo vietiņu
 dusējušas, kuras jaukais gars te lidinājies augšup,
 tur, kur viss ir tīrs, labs un augsts. Ir tevi es šodien redzēšu,
 bet tanī pašā brīdī arī mums jāšķiras jāšķiras
 uz visu mūžu! Un kādēļ? «Sadzīves plaisma mūs šķir,»
 nupat Juris sacīja uz mani, un «sadzīves plaisma arī
 mūs šķir», dārgā, mīļā jaunības draudzene! «Un tā tas
 lai ir allaž, ja Dievs par mani nav citādi nolēmis,» Juris
 sacīja, no sava mīļākā drauga atsacīdamies, to aizliegdams
 manis dēļ! Un viņš vēl ne notaļ nav sasniedzis
 to attīstības pakāpienu, to mērķi, uz ko vecais barons
 man nesen aizrādīja. Es šim mērķim esmu tuvāku — man
 tik daudz tiek uzticēts — vai varu citādi, kā arī atsacīties,
 arī aizliegt? Vai Juris mani lai apkaunē? — Nē un
 simtreiz nē! Man jāatsakās, un «tas lai allaž tā paliek —  
 ja Dievs nav citādi nolēmis.» «Citādi nolēmis», tas ir:
 
 
 aizspriedumus iznīcinājis? Kad tas būs?! — Man jāatsakās
 — jāaizliedz — un tas lai — allaž tā paliek!» 
 
 Pie durvīm lēnam piesita. 
 
 «Lūgtu!» Felzenberģis sacīja. 
 
 Zūze ienāca un, pazemīgi sveicinājusi, teica: 
 «Lūgtu, cienīts jaunskungs, pie galda. Citi kungi jau
 gaida.» 
 
 «Pateicos — tūlīt!» 
 
 Rozi, kas uz rakstāmā galda stāvēja, sirsnīgi noskūpstījis
 un to pie krūts spiezdams, viņš atsacījās no savām
 visjaukākām cerībām — no savas pirmās, svētās mīlestības!
 Vīra tikums, viņa pienākums to prasīja no viņa,
 liktens tā bija nolēmis — citādi viņš nevarēja un negribēja
 darīt, jebšu arī sirds lūztu! — Viņš aizgāja. — 
 
 Klotildei nebija vis netaisnība, kad viņa tanī pašā rītā
 Eduardu tik staltu bija tēlojusi, un viņas slepenā mīlestība
 bija pilnīgi saprotama, kad ar Felzenberģi jo tuvāk
 iepazinās. Arī viņa mīlēja pirmo reiz, arī viņas sirds,
 pirms nezinot, tad jo gaišākām liesmām bija aizdegusies
 svētā, šķīstā mīlestības ugunī. Bet arī viņai stāvēja priekš
 gara acīm, ka šī viņas mīlestība nekad nepiepildīsies,
 jebšu gan aiz gluži citādiem iemesliem nekā Felzenberģim.
 Kamēr šis viņas pretmīlestību caur nevainīga bērniņa
 piezīmējumu piepeši bija atzinis un sajutis un tikai aizspriedumu
 vidussienu turēja par to vienīgo šķērsli, tamēr
 Klotilde uz šo šķērsli vēl nebūt nedomāja, bet turpretim
 ticēja un bija pārliecināta, ka Eduards viņu nemīl un nevar
 mīlēt, ka viņa priekš tā ir par neievērojamu.  — Skaistais
 skaistums, kas tu pats sevis neapzinies, cik dievišķīgs
 tu esi! Šī domu un jūsmu savādība, kuru gala mērķis
 tiklab pie viena, kā pie otra bija pašaizliegšanās un atsacīšanās,
 arī pilnam izskaidro, ka viņi tik tuvo saredzēšanos
 katrs no gluži savāda stāvokļa uzlūkoja un tādā
 ziņā sagaidīja. 
 
 Kad Felzenbergs nonāca apakšā, tad kungi un dāmas
 bija ēdamā istabā un vēl nenosēdušies tērzēja, uz viņu
 gaidīdami. Veikli un tomēr pašapzinīgi un lepni viņš palocījās
 un vispārīgi sveicināja. Tad barons viņu paņēma
 pie rokas un stādīja priekšā, pirms lielmātei, kuras roku
 viņš godbijīgi skūpstīja, tad Klotildei un Elzai, beidzot
 baronam Bušmanim, kas vēl nebija aizbraucis. Klotildes
 vēl arvienu bālie vaigi bija pieņēmuši nopietnību, kas
 gandrīz robežoja pie asi cietas sejas. Šī savādā pārvēršanās
 Eduardu ātri pārliecināja, ka no neapzinošās jaunekles, 
 
 
 kādu viņš Klotildi priekš divi gadiem beidzot bija
 redzējis, pa tam ir izaugusi pilnīga jaunava, kuras sirds
 vairs nesnauž saldā neapzināšanās miegā, bet atmodusies
 un savā apziņā jau uzsākusi tos cīniņus, bez kuriem neviena
 vienīga sievas sirds miera ostas nesasniedz. Tikai
 acumirkli viņa uzlūkoja Eduardu, un viņas uzticīgās, jaukās
 zilactiņas sastapās ar Eduarda brūnajām un dedzīgajām
 acīm, un, jebšu ārīgi pilnīgi mierīgai esošai, viņai
 tomēr bija jānosarkst un jāraugās uz leju, lai viņas iekšķīgos
 cīniņus nepamanītu. Eduards turpretim sajuta, kādu
 upuri viņš nesis, no šīs uzziedošās un jau ievainotās rozes
 «uz visu mūžu» atsacīdamies. Klotilde bija skaista, šodien
 divkārtīgi skaista savā mīlestībā un ciešanās, un, ja tas
 būtu varējis būt, tad viņš ar mīļu prātu savu dzīvību
 būtu aizdevis, viņu iemantodams. 
 
 Bet tas nevarēja, nedrīkstēja būt, un tādēļ viņš savu
 karstāko vēlēšanos pilnīgi bija apspiedis, savu sirdi uzvarējis,
 kad viņš priekš Klotildes paliecās un tad Elzu tāpat
 apsveicināja. Elza viņam bija vairāk sveša; viņš to bija
 redzējis, kad tā vēl bija bērna kārtā, jo priekš divi gadiem,
 kad viņš no Vācijas uz Krieviju brauca, viņas nebija
 mājās. Tomēr viņš ātri atzina, ka Elza ir jaunava, kas
 neapbruņotu sirdi drīz var gūstīt. Viņa sirdi nu gan nē —  
 viņš jau no mīlestības priekiem bija atsacījies. 
 
 Barons Bušmanis viņu apsveicināja savādā vīzē. Kad
 nama tēvs viņu tam bija priekšā stādījis, sacīdams: «Felzenberģa
 kungs, mans jaunais muižkungs, un barons Bušmanis,
 mans kaimiņš,» tad šis, augstprātīgi un tikai drusciņ
 paliekdamies, atbildēja: 
 
 «Ā— , jā, es Felzenberģa kungu jau pazīstu, ja nemaldos,
 tad viņš ir kāds no jūsu zemnieku dēliem — paga, kur
 es viņu taču redzēju? Ā, — jā pie Kaušu muižas skrīvera
 par palīgu.»
 
 Klotilde nosarka tādas nicināšanas dēļ, un Elza vieba
 savas rožu lūpiņas, it kā gribēdama sacīt: «Baroniņ, nu
 tu atkal jau sapinies paša tīklos.» 
 
 Barons Kronšilds sava kaimiņa misēšanos patlaban gribēja
 izskaidrot, kad Felzenberģis mierīgā, bet drusciņ
 ironiskā valodā atbildēja: «Es esmu Uplejas nelaiķa Pliena
 saimnieka dēls, bet skrīvera amatā man diemžēl nav bijis
 vaļas mācīties. Kaušos jūs, barona kungs, mani gan esiet
 redzējuši kopā ar manu toreizējo ģimnāzijas draugu un
 tagadējo advokātu Graviņu, kura tēvs ir Kaušu pagasta
 skrīveris. Ja es nemaldos, tad jums toreiz bija procese ar 
 
 
 kādu «nepaklausīgu»,» — Felzenberģis šo vārdu sevišķi
 stiepa, — «meiteni». Mana drauga tēvs jūs uzaicināja uz
 pusdienu, un tur mēs redzējāmies.» 
 
 Barons Bušmanis koda lūpās, un nama tēvs pasteidzās
 izpildīt, ko tas netīšām bija nokavējis. «Pardon, barona
 kungs, es piemirsu piezīmēt, ka Felzenberģa kungs ir ķīmijas
 un zemkopības kandidāts, līdz šim firsta G. pilnvarotais,»
 viņš pārlaboja un tad deva zīmi uz nosēšanos pie
 galda. 
 
 Lielmātei pa kreiso sēdēja nama tēvs, tad dakteris Bahs
 un Felzenbergs, aiz kura — diezin kā tas bija atgadījies —  
 Elza bija nosēdusies. Nama mātei pa labo sēdēja Marija,
 Klotilde un diezin kā atkal tas bija noticis viņai
 blakus barons Bušmanis. — Ja ir pareizi tik lielu svaru
 likt uz to, ka pie galda katram būtu patīkams kaimiņš, tad
 Klotildei šoreiz bija liela netaisnība notikusi, jo viņai
 blakām bija nosēdies vīrs, ko viņa vismīļāk būtu redzējusi
 aizejam simtiem jūdžu tālu. Otrukārt, viņa labprāt
 nebūtu pretim sēdējusi tam vīram, kuru viņa bez cerības
 mīlēja, kas viņas slepenākās un dārgākās jūtas neievēroja,
 kas garīgi tik augstu stāvēja. Viņa sajuta, ka Felzenbergs
 pamanīs viņas iekšķīgos cīniņus un tos varbūt
 rakstīs uz barona Bušmaņa rēķinumu, un, to sajuzdama,
 viņa nožēloja, ka neesot no galda pavisam atlūgusies.
 Un kas pie visa tā bija vainīgs? It labi viņa pamanīja,
 ka Freimanis baronam Bušmanim vietu ierādīja
 lielmātei tūdaļ pa labo roku, aiz Marijas, un ka viņš,
 nelikdamies to ne dzirdot, aplidoja Elzu, kura beidzamajā
 acumirklī pārgāja uz otru pusi, uz kam Osis nekavējās
 šinī pusē atlikušos šķīvjus pārcelt uz turieni, tā ka barons
 Bušmanis nu šinī pusē palika beidzamais un Klotildei
 blakus. Jutās viņš jau sevi aizņemtu un iekšķīgi ievainotu
 caur Felzenberģa ironisko atbildi, tad viņa patmīlība vēl
 jo vairāk bija aizskarta caur Elzas nicinādamo, jebšu gan
 attaisnoto izturēšanos. Un pie tam viņa vēl bija pārgājusi
 pie Felzenberģa! «Bet vai tad Elza arī nav bauru meita?»
 viņš prātoja. «Zināms, tāds ar tādu satiekas; kad Klotilde
 to būtu darījusi, tad es uz pēdām liktu iejūgt, aizbrauktu
 projām un rītu no vecā barona paģērētu gandarīšanu 
 bet tagad? Tas būtu ļoti jocīgi, kad es kādas smalkākas
 istabas meitas dēļ — un kas tad cits gan ir Elza? — tādu
 troksni celtu, es, barons Bušmanis. Bet bez atriebšanās
 tas taču nevar palikt,» viņš prātoja tālāk. «Priekš strīda
 tu esi par nevērtu, mīļo, daiļo tumšactaino balodīt, bet 
 
 
 priekš jokiem diezgan laba. Ja tavam ķīmijas kandidātam
 tīk tevi vēlāk pēc ķīmijas likumiem pacelt par «Frau
 Candidat Felsenberg» — nu, tad vēl labāk.» 
 
 Tā izprātojies, viņš sava nodoma izpildīšanai tūdaļ jau
 sāka ceļu sataisīt. Un viņš tiešām nebija vīrs, kas ilgi
 apdomājas. «Šovakar vēl es bildinu Klotildi, dabonu jāvārdu,
 pēc diviem mēnešiem ir kāzas. Elza, zināms, savai
 draudzenei nāks līdza,» viņš ātri nolēma. 
 
 No iesākuma visi galda viesi izturējās paklusām; tikai
 dakteris tērzēja omulīgi ar veco lielkungu un nama māte
 ar savu mīļo Mariju. Bet jau pēc kāda brītiņa arī otrā
 galda galā iesākās jautra valoda. Pāris laipnu vārdu Klotildei
 sacījis, barons Bušmanis gāzās virsū Elzas sirds
 cietoksnim, jo pēc viņa pārliecināšanās šis arvienu bija
 tas grūtākais darbs viņa gatavajā programā. Viņš stāstīja
 tik jautri un mīlīgi par saviem briesmīgiem piedzīvojumiem
 un varoņa darbiem Eiropā un citās zemes daļās,
 un Elza klausījās ar lielu uzmanību un tērzēja līdzi, un
 smējās tik jautri, it kā viņa būtu pašā paradīzē. Klotilde
 ar īgnumu to pamanīja, un atkal jau viņai šāvās prātā:
 «Elza ir neizprotams man liekas, paviegls radījums.»
 Felzenbergs viņu turēja par paviršīgu, nevainīgu bērnu
 un baronu Bušmani par nodzīvojušos vīru, kam bez piparu
 zoses ēdiens vairs nesmeķ. Viņam pašam būtu bijis
 it mīļi klusu ciest un tikai noskatīties, bet kā mācīts vīrs,
 kam zalona dzīve nav sveša, viņš atzina par savu kavaliera
 pienākumu ar gluži neievēroto Klotildi runu uzsākt,
 un, kā protams, gluži lietišķu, jebšu patīkamu tematu
 uzņemdams, viņš Klotildi drīz iepina itin omulīgā un prātīgā
 tērzēšanā par Krievijas dzīvi, ierašām utt. Klotildei,
 tā sakot, novēlās akmins no sirds — viņa nu atkal bija
 sevim atdota, tas pats laipnais un patīkamais cilvēku
 bērns kā līdz šim. Barons Bušmanis viņas sārto, priecīgo
 seju uzlūkoja ar labpatikšanu, bet Felzenberģi ar paslēptu
 īgnumu. «Gan es tev visu izmaksāšu,» viņš domāja un
 tanī pašā acumirklī ar saviem jokiem Elzu smīdināja. 
 
 Pēc vakariņām barons Kronšilds dabūja stafeti, uz kuru
 tūdaļ bija jāatbild. Bahs ar savu sievu drīz aizbrauca, pēc
 kam arī Felzenbergs uzgāja augšām, un Klotilde atkāpās
 savās istabās, no barona Bušmaņa gluži formāliski, kā
 likās, auksti atvadīdamās. Lielmāte un Elza turpretim palika
 zālē, un barons Bušmanis šo brīdi būtu izlietojis nodomātai
 bildināšanai, ja Elza nebūtu bijusi klāt. It nemanot
 viņš bija sapinies viņas tīklos, un viņam izlikās, 
 
 
 ka viņš tik interesantu, skaistu un gudru sievieti vēl nekur
 nebija uzgājis. Pusi no savas mantas viņš būtu atdevis,
 ja viņš Elzu šinī brīdī būtu varējis saukt savu. — 
 Nemanot laiks bija aiztecējis, un barona kungs no savas
 pirmās apņemšanās pavisam kļuva atturēts, kad lielmāte
 viņam prasīja, vai viņš arī būšot nākošā svētdienā uz Klotildes
 vārda dienu — tad viņš te arī dažus pazīstamus
 atradīšot. 
 
 «Laime man jau nāk pilniem klēpjiem,» viņš priecājās
 un, «vispadevīgāki» pateikdamies, nosolījās būt un tad
 «uz priecīgu redzēšanos» aizbrauca. 
 
 6. KLOTILDES VĀRDA DIENA 
 
 Klotilde šodien svinēja savu deviņpadsmito vārda dienu.
 Jau it agri Uplejā bija savāda mudra dzīve pamanāma.
 Dārznieks Puķe skaistākos ziedus, ko vien viņa ātraudzē
 un dārzā varēja atrast, vija kroņos un daiļos sējumos.
 Pagasta meitas, gaišās drēbēs tērpušās, arī savu daļu no
 laukpuķēm bija atnesušas un nodeva allaž laipnajam
 dārzniekam, viņa pavēles ar mīlestību izpildīdamas. Viņas
 zināja, ka vecā lielkunga vienīgā meita ir laba kā eņģelis
 un daiļa kā roze; daža laba viņu starpā no Klotildes bija
 saņēmusi visādu palīgu, daža bija kristīta uz viņas citiem
 vārdiem — Marija un Therezia. Pagasta skolotājs bij
 atnācis ar pulku no saviem tagadējiem un citreizējiem
 skolas bērniem; visiem bija nošu grāmatas un skolotājam
 pašas Klotildes dāvinātais vadoņa zizlis. Pagasta mūzikas
 koris — tāpat skolotāja pūliņu auglis — šodien bij agri
 cēlies un savādā mundierā tērpies. Bija divdesmit četri
 stalti jaunekļi, saimnieku un kalpu dēli, kas nedēļas dienās
 strādāja un svētdienās pūta ragos, spēlēja vijoles un
 citus instrumentus. Šis koris bija lielkunga lepnums (gandrīz
 visi mūzikas instrumenti bija no viņa pirkti) un pagasta
 gods un mīlulītis. Nekad tā netrūka mīļotā lielkunga
 dzīrās — Klotildes goda dienā jau nebūt ne. Ķeizara dienā
 un pa laikmetiem tas sapulcējās muižā un ar savām jaukām
 skaņām muižas un pagasta ļaudis saaicināja uz augstiem
 svētkiem un kārtīgiem, izglītotu ļaužu cienīgiem
 priekiem. Zemnieku dzīrās tikai kāda daļa, ja daudz, tad
 divpadsmit spēlēja. Pilnais koris, allaž zem skolotāja Pētersona
 vadīšanas, tikai ievērojamos brīžos sapulcējās.—  
 Muižas puišus saimniece šodien velti gaidīja pie pātariem. 
 
 
 Ir no savas puses tie sava «cienīgā tēva krietnai freilenei»
 bija nodomājuši kādu goda zīmi parādīt. Komiteja,
 ko tie īsi un strupi bija iecēluši un kuras locekļi bija:
 vecais Rumbenieks, Bērziņš un Ošu Juris, — šī komiteja
 bija nospriedusi, ka «visiem puišiem, kad Pētersons savu
 darbu būs beidzis, noņemtām cepurēm jānostājas priekš
 cienīgās freilenes logiem, jānodzied divi krietnas tautas
 dziesmas, tad cepures jāmet gaisā un jāsauc: «Hurā,
 augsta laime tai, un lai dzīvo augsti!»» Šis īsais spriedums
 bez pretruņas kļuva pieņemts un, kā redzēsim, bez žēlastības
 izpildīts. 
 
 Bez tam vēl viena partija bija nodomājusi «nevis slinkot
 un pūt», bet izlietāt izdevīgo brīdi un pierādīt, ka viņa ir
 tas stiprākais pīlāris kungu namam un pagasta sadzīvei.
 Šīs partijas locekļi bija: Fihtenbergs, tam līdzā Birkhāns,
 Potivariene, Freimanis, Annā Volgeruh un šodien arī lielais
 vagaris Lācis. Pēc programas Fihtenberģim bija jātērpjas
 frakā, jāuzvelk balti cimdi un cilindra platmale jātur
 rokā. Šīs lietas Fihtenberģim pašam gan nebija, bet
 tik daudz gudru galvu taču gan atradīs padomu. Fraku
 aizdeva Freimanis, baltus diega cimdus Tinā Nussbaum,
 un cilinderi Freimanis izvilka no vecā lielkunga veco
 drēbju krājuma. Tad bij jārunā ne vien visu muižas ļaužu,
 bet arī visa pagasta vārdā, kuru deputācija šis uzticīgais
 pulciņš esot. Potivarienei tad iz Bankava sprediķu grāmatas
 bija jālasa priekšā kāds gabaliņš, kurā veselie un
 spēka pilnie cilvēki tiek atgādināti, ka viņi jau tās dienas
 vakarā var būt nopļauts siens un ka cilvēki un viņu
 kārības iznīkst. Pēc šī lekciona vecajai Volgeruhai bija
 jāpasludina, ka muiža un pagasts karsti vēloties, ka viņu
 kunga vienīgā meita varbūt vēl šodien kļūtu kāda ļoti
 godāta un gudra barona brūte. Birkhānam tad bija jānolasa
 kāda piepasīga rīme, un Freimanim un Lācim bija
 klusu jāpaklanās, kas nozīmējot ļaužu padevību un paklausību.
 — Tā bija nospriests visgalīgi šinī augstā padomē,
 pēc tam, kad kādas piecas sēdes bija notikušas,
 zināms, bez Lāča un Birkhāna. — Ka arī citi ko darīs, šai
 padomei nenāca ne prātā, jo skrīvera kungs nedēļu
 priekš tam pa visu pagastu bija laidis «cietu un stingru»
 pavēli, ka bez viņa atļaušanas ļaudis nedrīkstot sapulcēties
 jeb «mūziku taisīt», jo tas esot «pie lielas strāpes
 cieti aizliegts». Lai Pētersons neatnāktu ar savu teicamo
 dziesmu kori, tad Fihtenbergs bij zinājis izgādāt, ka viņam
 (Pētersonam) šīs svētdienas rītā pulksten 7 jābūt 
 
 
 citur. Potivariene turpretim sestdienas vakarā visai saimei
 cieši bija piekodinājusi, ka tai pulksten 7 jābūt pie pātariem
 un, kas nebūšot, tas nedabūšot ēst. 
 
 Pulksten septiņos sazvanīja, un Potivariene, šodien
 diezgan kupli ģērbusies, nosēdās pie pātaru galda, Bankavu
 aizsūtīdama Lācim, priekšpātarniekam. Kukņas un
 laidara meitas bija sanākušas, arī Ulpinskis un kukņas
 puisis ienāca, bet uz visiem citiem gaidīja velti. — — — 
 
 Pa tam dārzā pie Klotildes logiem iz divdesmit četriem
 instrumentiem atskanēja jaukais korālis: «Lai Dievu visi
 līdz.» Tālu, tālu varēja dzirdēt šīs svētās un jaukās skaņas,
 un pēc maza brītiņa šeit bija sapulcējušies gandrīz
 visi muižas un daudzi pagasta ļaudis. Klotilde, nevainības
 miegā vēl snauzdama un nupat kā jauku, jauku sapni
 sapņodama, piepeši atmodās un atgādinājās, ka šodien
 ir viņas vārda diena. Cik spēcīgi viņas sirdī atskanēja
 tās pašas jaukās skaņas, kas viņu jau tik daudz reizes
 bija modinājušas, bet cik savādāki tās skanēja šodien!
 Vēl priekš nedēļas līdz nāvei noskumusi un vēl vakar
 ar grūtiem sirds cīniņiem gulēt iedama, viņa šodien jutās
 tik laimīga, tik viegla. Viņas sirdi piepildīja svēta paļaušanās
 uz Dievu, prieka cerības, it kā caur eņģeļu balsīm
 no debešiem atnestas. — Ātri apģērbusies, viņa attaisīja
 sava loga slēģus. Bet ko viņa ieraudzīja! Divdesmit četri
 stalti jaunekļi, visi vienādi ģērbušies un noņemtām cepurēm
 stāvēja tuvu pie viņas logiem un zem pagasta
 skolotāja vadīšanas nupat spēlēja: «Kā spoži spīd man
 Jezuliņš!» Aiz šī lepnā kora bija nostājies jaukts dziesmu
 koris, varbūt vairāk nekā četrdesmit pieaugušu un nepieaugušu
 cilvēku. Tāļāki, kārtīgā rindā stāvēja muižas
 puiši, no kuriem viņa dažu zināja pie vārda saukt. Un
 vēl tālāk tik daudz ļaužu — vīri, sievas, vecīši, bērni —  
 tik daudz, tik daudz! «Vai es visu to esmu pelnījusi?»
 viņa sēri jautāja pie sevis. «Ko es viņiem esmu laba
 darījusi — kādam retam gan, bet tas ir tik maz tik
 maz! Jā, jūs tiešām esiet labi un mīļi cilvēki, jūs, latvieši,
 un citādi tas arī nevar būt, jo arī Eduards — — — » 
 
 Tālāki viņa vairs nevarēja domāt, viņas sirds pārplūda
 aiz dziļas pateicības un atkal sarāvās aiz neizsakāmām
 mīlestības sāpēm — viņa bija ieraudzījusi Eduardu, kas
 drusciņ sānis, tāpat kā visi citi, ar pliku galvu, pie koka
 atslējies, stāvēja un mierīgi skatījās uz visu, kas notiek.
 Viņa atkāpās no loga, nometās uz zofaju un, savu vaigu
 ķisenī slēpdama un karstas asaras raudādama, lūdza
 
 
 Dievu: «Ja tas var būt, mīļais Dievs, tad novērs šo rūgto
 biķeri no manim un dod man savu mieru.» 
 
 Un Dieva miers lidoja uz viņas saldo, mīļo, daiļo seju,
 kad viņas mīļotā māte ienāca viņu apsveicināt. 
 
 «Tu atkal esi tik bāla, mana mīļā, mīļā—  meitiņa  jaukais
 korālis tevi būs drusciņ satricinājis,» viņa mīlēdama
 sacīja un tad, caur logu paskatījusies, iesaucās: «Va re,
 tik daudz cilvēku! Un visi viņi ir atnākuši tevi sveicināt.
 Cik daudz siržu tevi mīlē,» viņa aizgrābtā balsī sacīja un
 tad bučoja Klotildes tīro, balto pieri un glāstīja viņas
 skaistos zelta matus. 
 
 Pie durvīm pieklauvēja, un vecais barons jautāja, vai
 Klotilde jau apģērbusies. «Jā, mīļo papiņ, es jau gaidu
 uz tevi,» šī atbildēja, un viņas sirmais tēvs, pilns garīgas
 majestātes un dziļas mīlestības pret savu vienīgo bērnu,
 ienāca. Viņa tam gāja pretim un, to karsti apkampusi, bučoja
 viņa novītušos, mīļos vaigus. 
 
 «Es tev no sirds vēlu labas laimes un sirdsšķīstību, un
 sirdsmieru,» viņš sacīja. «Tās ir augstākās mantas, un tad
 vēl cilvēku mīlestība, ko nevar pirkt, kas jāizpelnās. Tev
 šī mīlestība šodien tik bagātīgi tiek parādīta — nāc, iesim
 ārā pie mūsu uzticīgiem ļaudīm — tur, viņu sirdīs, atspoguļojas
 mūsu darbi, tanīs mēs atzīstamies sevi pašus. Nāc,
 pateiksimies viņiem par viņu mīlestību un uzticību!» 
 
 Pētersons savu uzdevumu bija krietni izpildījis. Abi kori
 bija, tā sakot, sevi pārspējuši un pilnam pierādījuši, ko
 māksla, uzcītīgs darbs un laba griba paspēj. Ir vecajam
 baronam viss tas nebija garām gājis bez iespaida, bez
 sevišķas ievērošanas. 
 
 Kad lielskungs, Klotildi pie rokas, pa dārza puses trepēm
 iznāca, tad muižas puiši patlaban iz pilnas krūts
 dziedāja beidzamo tautas dziesmu un, to nobeiguši, gribēja
 izpildīt sava programa beidzamo daļu. Bet jaunais
 vagaris Bērziņš, nomanīdams, ka lielskungs ko grib sacīt
 un ka cepuru sviešana pēc tam jo īstāki vietā, deva zīmi,
 lai visi paliek rāmi. Vecais barons apstājās, noņēma cepuri
 un tad pilnā balsī sacīja: 
 
 «Mani bērni un draugi! Ar aizgrābtu sirdi es šodien
 nostājos jūsu vidū. Pilni trīsdesmit astoņi gadi ir pagājuši,
 kamēr es valdību pār Upleju esmu uzņēmis un visā
 tanī laikā — Dievs ir mans liecinieks — pēc savas labākās
 sirdsapziņas un atzīšanas esmu gājis un rūpējies,
 ka mans pagasts kārtīgi attīstītos, pieņemtos laicīgā un
 garīgā labklāšanā, pieņemtos tikumos un būtu citiem par 
 
 
 priekšzīmi. Šie mani pūliņi nav palikuši bez sekmēm, to
 liecina šī jaukā diena, to liecināt jūs paši, kas jūs aiz
 brīva prāta, aiz īstas mīlestības un draudzības šorīt šeitan
 esiet sanākuši, manam mīļotam bērnam, manai vienīgai
 meitai parādīt to godu un augstcienību, ko tikai cilvēku
 mīlestība un tīra sirds var izpelnīties. Viņa ir audzināta
 manā garā, un, ja tas debesu Tēvs ir nolēmis, ka viņai pēc
 manas nāves būs būt jūsu valdniecei, tad esiet pārliecināti,
 ka viņa staigās sava tēva pēdās un neaizmirsīs to
 mīlestību, ko jūs visam manam namam tik daudzkārt un
 tik bagātīgi esiet parādījuši. — Mani mīļie bērni! Šis
 jaukais un svētais brīdis lai mums visiem paliek dārgā
 piemiņā; lai tas paliek par piemiņas zīmi, ka ārīgas formas
 nevar iznīcināt un saraustīt tās dārgās saites, kas
 caur gadu desmitiem vijušās un pinušās starp dzimtskungu
 un pagastu, kur no vienas puses lēnprātība un
 taisnība, no otras puses uzticība un mīlestība ņēmušas
 mājas vietu! — To es jums saku sava mīļā bērna vārdā
 un uzaicinu jūs visus šodien pie manas meitas svētkiem
 ņemt dalību. Mans jaunais muižkungs būs jūsu gādnieks
 un vadonis!» 
 
 Neizsakāma gavilēšana atskanēja uz šiem tēvišķiem
 vārdiem. Puiši svieda savas cepures gaisos un sauca
 hurā!, un visi sapulcējusies darīja tāpat. Pagasta meitas
 nostājās ap lielkungu un Klotildi un apkaisīja tos ar puķēm.
 Sieviņas appušķoja «mīļo freileni» ar rakstainiem
 cimdiem un dvieļiem, jaunavas tai vija no dārznieka dabūtās
 rozes matos. Vecīši viņai bučoja drēbes, un bērniņi
 apkampa to un sauca priecīgi: 
 «Mūsu mīļā Klotilde!» 
 
 Klotilde raudāja. Vai tās bija prieka asaras, kas ritēja
 pār viņas tagad sārtiem vaigiem? Kas to var zināt! Varbūt
 viņa domāja: «Kas viss tas ir bez tevis, tu vienīgais!» 
 
 Kad jūsmu aukas bija remdējušās, tad barons ataicināja
 Pētersonu un, atzīdams viņa nopietnos un uzticīgos
 pūliņus, viņam dāvināja «par piemiņu» dārgu zelta pulksteni
 ar tādu pat ķēdi. Klotilde viņam sniedza roku, un,
 kad viņš to godbijīgi skūpstīja, tad uz to noritēja asara,
 ko Klotilde kā dārgu pērli nenoslaucīja, bet ļāva tai palikt,
 cik ilgi var. Uz barona pavēli atnāca abi kori, teicamā
 kārtībā, un, cepures noņēmušies, visi jaunekļi, it kā
 pēc komandas, izsauca trīskārtīgu «hurā!». Jaunavas iz
 jauktā dziesmu kora Klotildei pasniedza puķu sējumus
 un vēlēja tai laimi un veselību. Klotilde atbildēja pateikdamās 
 
 
 un izsacīja cerības, ka viņa ar tām vēl šodien satikšoties.
 
 «Kur Felzenbergs?» barons piepeši jautāja. Klotilde it
 kā atmozdamās pacēla acis un ieraudzīja Eduardu — tanī
 pašā vietā pie liepas stāvam! 
 
 Bērziņš godbijīgi tam ziņoja, ka barons vēloties ar viņu
 runāt. 
 
 Felzenbergs atnāca. Viņš bija bāls, bet gluži mierīgs.
 Barons viņam sniedza roku un sacīja: «Šodien ir Klotildes
 vārda diena, un, kāds gods viņai noticis, jūs nupat
 redziet. Es vēlos, ka ir jūs būtu priecīgi līdz ar mums.
 Vēlāk būs daži no maniem kaimiņiem atbraukuši. Saprotams,
 ka jums kā jaunam un izveicīgam kavalierim nebūs
 trūkt mūsu vidū. Bet pie tam — es jūs īpaši lūdzu — jūs
 būsit tik laipni un gādāsit, ka maniem ļaudīm un lai
 to arī būtu diezin cik daudz — šodien nekā netrūktu.
 Jums ir mana neaprobežota pilnvara, un es ceru, ka Klotildei
 nebūs iemesla par savu šīsdienas nama ministeri
 žēloties.» 
 
 Felzenbergs stalti paliecās. Klotilde, sava tēva jautrību
 izlietodama, ņēma vārdu: 
 
 «Nemūžam es nebūtu mierā ar ministeri, ko es pati
 iepriekš nebūtu pacēlusi kavalieru kārtā. Loki, Eduard
 Felzenberg, savu celi, tava šīsdienas karaliene tevi paceļ
 par savu šīsdienas kavalieri, iekam tu no manim daboni
 apstiprināšanu par nama ministeri!» 
 
 Eduards locīja savu labo celi, un Klotilde viņam pie
 krūts piesprauda sarkanu rozi — tādu pat, kā viņš bij
 atradis uz sava rakstāmā galda! 
 
 Pacēlies viņš godbijīgi skūpstīja Klotildes mazo, daiļo
 rociņu un tad sacīja: 
 
 «Es jūtos, ka es visa šī goda neesmu cienīgs, bet es
 piebildīšu savu augsto kungu vēlēšanos. Par pilnīgas pazemības
 un paklausības zīmi es uzdrošinājos, ar cienītā
 barona kunga atļaušanu, savai jaunajai kundzei pasniegt
 baltu rozi un vēlētos, ka viņa allaž un vienmēr tik skaisti
 ziedētu kā mana pazemīgā dāvaniņa. Lai sadzīves viļņi
 jūs nekad neaizņemtu, augsti cienītā jaunkundze, lai jūs
 kā šodien, tā allaž staigātu pa ļaužu mīlestības kaisītām
 puķēm un lai jūs atrastu to beidzamo laimi, kas jūsu
 laipnībai un augstai kārtai pienākas, — to es vēlos no
 sirds šodien, jūsu goda dienā!» 
 
 Klotildes vaigi dega mīlestībā un šaubīšanā; viņa nezināja,
 
 
 vai raudāt, vai gavilēt — Eduarda vārdi bija tik
 tumši — tik tumši! 
 
 Bet barons tos bija sapratis un spieda Eduarda roku.
 Savas kārtas cienīšanu Eduards viņa meitai bija vēlējis,
 un to viņš pats arī vēlējās. 
 
 Eduards Felzenbergs no šīs brīža bija barona jaunākais
 draugs. 
 
 Kamēr viss tas notika, ļaužu drūzma bija izturējusies
 gluži klusām un mierīgi, bet, kad Pētersona dziesmu
 koris — nezinām, kālabad — bija uzdziedājis: «Augsta
 laime tiem!» un viņa mūzikas koris pēc tam spēlēja
 «tušu», tad arī visi citi sauca: «Lai dzīvo augsti, hurā!» 
 
 Tanī pašā brīdī lielkungam un Klotildei tuvojās savāda
 deputācija, kuras vadoņi, kā likās, bija Fihtenbergs un
 Potivariene. Nešauboties abi ticēja, ka visa tā gavilēšana
 notiek viņu dēļ, tāpēc tad arī Fihtenbergs noņēma vecā
 lielkunga veco cilinderi un vicināja kā lastlaivas karogu,
 kurpretim Potivariene, labo roku augsti turēdama, sauca:
 «Tencinu, tencinu, tencinu!» Tie citi deputācijas locekļi
 izskatījās kā kucēni, kas desu nozaguši un nu bīstas no
 kunga rungas. 
 
 Bet kā tas notikās, ka šī teicamā deputācija, kas taču
 «muižas un pagasta vārdā» nāca, tā bija nokavējusies? 
 
 Tur bija Ošu Jura vaina. Tiklīdz kā pirmais korāls
 kungu nama otrā galā atskanēja, viņš ienāca pātaru
 istabā un iečukstēja Potivarienei ausīs: «Māmiņ, tur kādi
 5 «prāģeri» atnākuši — es domāju, tos vajadzētu dzīt
 projām!»
 
 «Ei jel ei,» māmiņā atteica, «lai nabadziņi spēlē. Bet
 kur tad tie puiši, kas nenāk pātaros?» 
 
 «Nupat es runāju ar Bērziņu, tas teica, ka puiši šodien
 ļoti smalki ģērbjoties un tādēļ lūdzot, lai vēl drusciņ uzgaida,»
 viltīgais Juris atbildēja. 
 
 «Labi, labi,» saimniece atteica. «Pagaidīt mēs arī drusciņ
 varam. Zūze, ej uz ērberģi un teici Bērziņam, lai puiši
 steidzas, es jau gaidu!» 
 
 «Iešu tūliņ, mamiņ,» Zūze bildēja un aizgāja. 
 Juris, to dzirdējis, steidzās pa otrām durvīm Zūzei
 pretim. «Kur tu kulies apkārt, Zūze, vecā jumprava tevi
 sauc,» viņš īgni iekliedzās. 
 
 «Man jāiet uz ērberģi puišus saukt uz pātariem.» 
 «Va tu jau dulla — jumprava tevi sauc — eji, uz
 ērberģi es aiziešu!» 
 
 Zūze paklausīja, un Annā Volgeruh, dzirdējusi, ka
 
 
 «Ešis» Zūzi sūtījis, to uzslavēja par ļoti labu «cilvēku»
 un nu Zūzi ņēma dienestā, kas šai dienai par godu ļoti
 ilgi vilkās, nevien ieliekamo zobu un lieko matu, bet arī
 sevišķi saskrulējamo apakšsvārku dēļ. Kad Zūze savu
 veco jumpravu tā uzpušķotu uzlūkoja, tad viņa it neviļus
 pie sevis domāja: «Ā re, veci kapi jaunā uzvalkā.» 
 
 Saimniece pa tam bija izlasījusi kādus trīs sprediķus
 un tomēr puišus vēl nevarēja sagaidīt. Patlaban viņa gribēja
 sākt lādēt, kad Fihtenbergs un Birkhāns ienāca. 
 
 «Vai nu neiesim?» pirmais jautāja. 
 
 «Vēl jau pātari nav noskaitīti,» Potivariene atbildēja
 saīgusi, «un Volgeruhas un Freimaņa arī vēl nav. Ešis
 man teica, ka freilene vēl guļot. Drusciņa jānogaida.» 
 
 «Bet kas tas par velna troksni tur viņā galā — Pētersons
 tas nevar būt.» 
 
 «Tie kādi diedelnieku prāģerīši,» saimniece apmierināja
 savu draugu. 
 
 «Es jau tūliņ domāju,» šis atteica un izmēģināja savu
 tapināto platmaleni. 
 
 Tā šauboties un ticot, bija gandrīz jau vesela stunda
 pagājusi, kad Ošu Juris piepeši ieskrēja un iesaucās:
 «Viss pagasts un visa muiža ir kopā, un vecais tura svarīgu
 runu dārzā pie jaunkundzes logiem!» 
 
 «Piķis un sē— rs!» Fihtenbergs iesaucas. «Kur Volgeruha,
 kur Freimanis?» 
 
 Līdz abus sadabūja Freimanis nu tik kā uzcēlās, un
 vecā jumprava vēl skrullēja savas liekās bizes —, pagāja
 vēl kādas divdesmit minūtes, un tātad pilnā deputācija
 tikai tad atnāca, kad vispārīga gavilēšana pasludināja
 pirmā cēliena beigas. Deputācija, zināms, to turēja
 par pirmo iesākumu un par īpaši viņai nodomāto goda
 parādīšanu; tādēļ tā platmalenes vicināšana un Potivarienes
 sprediķošana. 
 
 Ļaudis, Fihtenberģi, Potivarieni un biedrus ieraudzījuši,
 sāka vai jokot. «Ā re, kas tai Priedei par garu bezdelīgas
 asti,» sacīja šis, un: «Va re, Priedei šodien ir platmalene — 
 laikam Rumbenieks aizdevis,» atkal otrs. «Tas nav nekas,
 bet tie Trīnes cimdi,» iesaucās ministeriāls jeb kazaks,
 kas, drēbes tīrīdams, bija noklausījies, kā skrīvera kungs
 ar savu «saimnieci» cimdu dēļ sarunājās. 
 
 Tā gāja mute pa muti, un neviens pats no deputācijas
 locekļiem nepalika sausā, kad Felzenbergs patlaban atgadījās
 ļaužu vidū un ar pāris vārdiem tos apmierināja. 
 
 
 Lai katrs nākot un sakot, kas viņam sakāms. Visi godbijīgi
 paklausīja. 
 
 Pa tam Fihtenbergs un viņa draugi bija atnākuši pie
 lielkunga un Klotildes. Visi viņi krita virsū lielkunga un
 Klotildes rokām un, tās skāņi nobučojuši, tādā vīzē atkāpās
 atpakaļ, ka skrīveris un saimniece stāvēja priekšā
 un tie citi viņiem pakaļā. Fihtenbergs lāgā netika galā ar
 savu veco platmali, tādēļ tas to sažņaudza un iespieda
 padusē, un tad uzsāka runāt: 
 
 «Visaugstāki mīlētā, visdziļāki suminātā un no mums
 visiem sirdīs un uzticīgās rokās nestā cienīgā jaunā lielmāte
 un freilene! 
 
 Še mēs nu stāvam, tas uzticīgais jēru pulciņš, kas savu
 tagadējo ganīšanu man ir uzticējis. Un mēs esam sūtīti
 no visa pagasta un no visas Uplejas. Jo mēs esam nākuši
 izsacīt, ka mūsu karstās sirdis šodien pukst un dreb, kad
 viņas ieskatās to gaišo godību tās freilenes un viņas
 augstās vārda dienas. Un mēs pateicamies par to žēlastību
 un godu, ko mēs esam iemantojuši caur to drīkstēt
 varēšanu atnākt šeitan, jo veselu nedēļu mēs esam domājuši
 un sprieduši, un beidzot atzinuši, ka mēs esam tie
 īstenie fundamenti tā kunga nama un viņa vienīgās freilenes,
 kurai mēs esam bučojuši tās žēlastības pilnās rokas.
 Lai viņa vēl dzīvo 200 000 gadus un viņas tēvs un
 mūsu tēvs, un viņas māte un mūsu māte tur blakām.
 Hurā!» 
 
 Priede alias Fihtenbergs atgriezās atpakaļ un deva
 zīmi, lai visi saucot hurā, bet, kā nebija, tā nebija, — visi
 palika klusu. 
 
 Aizbildinājies ka «tikai tā nesaprašana un muļķība to
 dumjo ļaužu nav sapratusi saukt to skanīgo burā», viņš
 saimniecei piegrūda pie sāniem, lai nu tā runā. 
 
 Potivariene, it kā par nelaimi, Bankavu bija aizmirsusi
 uz pātaru galda, un tādēļ viņai bija jārunā no galvas. 
 
 «Jā, cien. freilene,» viņa uzsāka, «tas cilvēks ir kā
 tāds siens, ko tas pļāvējs no rīta izārda un vakarā dod
 saviem lopiņiem. Un mēs visi esam kā tādas novītušas
 kuplas magones, ko kurš katrs ņem savās rokās un izrauj
 tām vienu ziedu lapiņu pēc otras, un tad tiem priekiem ir
 beigas. Un tādēļ manam nelaiķa Potivaram ir taisnība, jo
 viņš dienu mūžu mēdza sacīt, ka tā sieva ir līdzīga cigārim,
 jo, kad visi to smēķē, tad tas cigāris aizdegas un
 izdeg. Un slavēts ir, kas nāk iekš mūsu žēlīgā lielkunga 
 
 
 vārdā, un tāpēc mēs, šī visa deputācija, jūs slavējam
 iekš tā Kunga. Āmen.» 
 
 Pēc šīs runas uzsāka Annā Volgeruh: 
 
 «Mana mīle Klotildhen, šodēn būs tā jūse goode dēns,
 un vise tā pagaste un tas muiže jir mums izsacij save
 pavēle, lai jūs šodēn palikte par brūts no tie barone, kas
 jir — —  » 
 
 Felzenbergs, dzirdēdams, kādu bezprātību šī deputācija
 kravā, apžēlojās par Klotildi un bija uzaicinājis blakām
 stāvošo Pētersonu, lai tas šai riebīgai pļāpāšanai aizbāž
 muti ar mūzikas skaņām. Tas notika tanī brīdī, kad vecā
 Volgeruhiene sāka svepstēt «no tie barone, kas jir». Nu
 viņa apklusa un ar vecas kaķes asprātību samanīja, ka
 traucētājs bija «tā Plēne dēle», kam viņa bija nosolījusies
 atriebties. Pa tam Felzenbergs, apzinādamies sava šīsdienas
 amata, neievēroja nedz kaķes, nedz lāčus. Klotilde
 viņam pateicās caur mīlestības pilnu seju, un barons 
 — caur rokas spiešanu. 
 
 Savadā deputācija aizgāja. 
 
 Klotildes goda dienā bija ļoti jauks un mīlīgs laiks.
 Likās, ka paši dievi savas daiļākās un labākās meitas
 svētkus svinēja līdz. Felzenbergs, to ievērodams, nolēma
 svētku dalībniekus turpat meža dārzā pamielot. It labi
 zinādams, ka Potivariene viņam spītēs, viņš lielmātei izstāstīja,
 ko barons un Klotilde viņam uzdevuši, un jau
 pēc īsa brīža pavārs Pētersile un saimniece saņēma vajadzīgo
 pavēli, kurai pirmējais nemūžam negribēja un Potivariene
 nekad nedrīkstēja pretoties. Lielmāte bija ļoti
 pastāvīga savā gribā un necieta nekad veltīgu pretošanos.
 Bērziņš un Rumbenieks bija lūguši, ka muižas
 ļaudis šodien gribot kopā mieloties un kopā priecāties ar
 Pētersona koriem un pagasta ļaudīm, un Felzenbergs šo
 vēlēšanos atrada pilnīgi attaisnotu. Ī
 sā brīdī bija ātri sagatavotie
 dēļu pagaidu galdi dārzā nolikti, un nu priecīgā
 un laimīgā tautiņa mudžēja un kustējās ap tiem. Pavārs
 bija atnācis pilnā (baltā) uniformā un, pusei pa vāciski,
 pusei pa latviski žabelēdams, ar vēl neredzētu laipnību
 un pašuzupurēšanos uzgrieza gaļu, sagrieza maizes klaipus
 un gādāja, ka nostādītās alus mucas nekad neizsīktu. (Brūverim
 bija gana darba ar kāda saimnieka meitu, ko tas
 bija nodomājis precēt.) Vecais Rumbenieks nostājās uz
 kādu celmu un, cepuri noņēmis, «turēja runu». 
 
 
 «Mīļie draugi un jūs, meitenes,» viņš sacīja. «Es jums
 esmu atvedis jauno muižkungu, un šodien mūsu jaunā
 lielmāte svin savas dienas vārdu. Lai abi dzīvo augsti un
 abi vecie arī! Hurā!» 
 
 Meža dārzs notrīcēja no «hurā» saukšanas, un Pētersons,
 no visiem augsti cienītais un šodien tā pagodinātais
 pagasta skolotājs, nekavējās savu krietno mūzikas kori
 žigli sastādīt un ar priecīgu maršu Rumbenieka runu
 slēgt. Tanī pašā acumirklī, kur gadījies, kur ne, atnāca
 «vecais Jānis», kā visvecāko vīru pagastā sauca.
 Uz nūjiņu atspiedies, drebošām rokām un salīcis, tas tuvojās
 Felzenberģim. «Va tu esi tas jaunais muižkungs?»
 viņš jautāja. 
 
 «Jā, tēv,» Felzenberģis atbildēja. 
 
 «Tad man ar tevi un šiem bērniem kas jārunā,» vecītis
 sacīja tālāk. «Vai nav kāda vietiņa, kur apsēsties, esmu
 piekusis — un — man — ilgi nav — vaļas — vecais
 tēvs — mani — drīz — aicinās — pie — sevis.» 
 
 Troksnis apklusa, tiklīdz kā svētku dalībnieki veco
 Jāni ieraudzīja, jo tam visā pagastā bija īpaša cienīšana.
 Viņš bija visur «savās mājās», visus pagasta locekļus viņš
 uzlūkoja par saviem bērniem, visas mājas par savu pajumtu.
 Un neviens viņam nepretojās, katrs viņam paklausīja
 un deva ar mīlestību, un, ja kāds pret veco Jāni būtu
 nerātni izturējies, tad tas būtu padarījis grēka darbu, ko
 neviens viņam nebūtu piedevis. Vecais Jānis daudz nepļāpāja
 — ko viņš runāja, tas, tā sakot, bija tīrs kā avota
 ūdens. Savējiem viņš mēdza sacīt: «Bērniņi, esiet mierīgi
 savā starpā un mīlējieties viens otru, jo vairāk un labāku
 mēs šinī pasaulē nevaram panākt.» 
 
 Pret Uplejas dzimtkungu, veco baronu Kronšildu, Jāņa
 izturēšanās bija ļoti ievērojama, un neviens to nevarēja
 saprast. 
 
 Tādu vecais barons viņu bija atradis, priekš 38 gadiem
 vadību uzņemdams, un tāds viņš bija tagad. Ik gada vienreiz
 vecais Jānis baronu apmeklēja, un, kādu stundiņu
 kunga rakstāmā istabā izpļāpājies, viņš atkal steidzās
 projām — viņam esot jāiet «pie tiem citiem bērniem».
 Dāvanas no lielkunga viņš nekad neņēma, aizbildinādamies:
 «Man pietiek ar mazumiņu, ar savu bērnu (t.i., ar
 pagasta ļaužu) kumosiņu, — paturiet, ko mīļais Dievs
 jums devis, bet gādājiet arī turpmāk par mums visiem,
 tad jūsu namam Dieva svētības netrūks.» 
 
 Tiklīdz kā svētku dalībnieki nomanīja, ka vecais Jānis
 
 
 tiešām piekusis, divi jaunekļi no Pētersona kora viņu
 paņēma zem padusēm un aizveda uz beņķi. Piedāvāto barību
 viņš atstūma, «līdz viņš būs izrunājies». Pa tam Rumbenieks
 uzcēla kādu iztukšotu mucu un «meitenes» to
 ātri bija appušķojušas ar puķēm un zaļumiem. Vecītis nu
 lūdza, lai viņu tur uzceļ sēdus, un tad sāka tā runāt: 
 
 «Mīļie bērni! Nu ir akurāt deviņdesmit gadi, kamēr es
 esmu šinī pasaulē. Drīz es vairs nebūšu jūsu starpā. Bet,
 iekams es aiziemu pie mīļā Dieva, man jums kas jāpasaka,
 un tas ir labi, ka šodien ir tādi jauki svētki un ka
 vecā Pliena dēls Eduards arī šeit ir klāt. Es esmu piedzīvojis
 visādus laikus: beidzamā lielkunga Pētera valdību,
 grūtos vergu laikus, padošanos krievu ķeizariem, pirmo
 revizioni, spranču laikus, pirmos zemnieku likumus un
 atsvabināšanu no dzimtbūšanas — tos laikus, kad atlaida
 uz parādīšanu (uz pasēm) un sāka mājas pirkt un kad
 mūsu tagadējs zemes tēvs un ķeizars mums deva jaunos
 pagasta likumus, caur kuriem mēs nu esam brīva tauta.
 Bet visi šie laiki Uplejā daudz nekā nav pārgrozījuši, jo,
 kā te ir bijis, kad es sāku atmosties, tā te ir tagad. Tikai
 ka skolas ir vairāk un labākas un arī grāmatas, un tādēļ
 jūs te pūšat taurēs un dziedat dziesmas, ko toreiz nesaprata.
 Toreiz arī dziedāja, bet bez raibumiem, ko viņi
 sauc par notēm. Jums būs zināt, ka Uplejas lielkungu,
 baronu Kronšildu ģimene jau ercogu laikos savus ļaudis
 turēja brīvus un, kad nāca pati tā brīvlaišana, tad tā
 mums izlikās kā norakstīšana uz papīri, kas mums jau
 bija. Bet vecam ķeizaram Aleksandram arī mēs, uplejieši,
 prieka asaras raudādami, pateicamies, kad viņš visus
 latviešus atlaida brīvus, un mūsu toreizējais lielskungs
 viņa acīs atrada ļoti lielu žēlastību, un, kad viņš
 vienreiz bija aizbraucis uz Pēterburgu, es nezinu, kādas
 lietas labad, tad ķeizars viņu bija apkampis. No tam es
 zinu, ka mūsu tagadējā mīļotā ķeizara tēvs no sirds vēlējās
 un gribēja, lai latvieši būtu brīvi. Es pats biju
 Jelgavā, kad vecais ķeizars — Dievs mielo viņa dvēseli,
 un gods un slava, un mūsu karsta pateicība lai viņam ir
 mūžīgi! — jā, es biju Jelgavā, kad mūsu toreizējs zemes
 tēvs tur bija atbraucis un baznīcā priekš altāra nometās
 ceļos un pateicās tam mīļam debesu Tēvam, ka tas viņam
 līdzējis šo augsto un svētīgo darbu padarīt. Es pats redzēju
 prieka asaru uz viņa mīlīgā un allaž laipnā vaiga, 
 
 
 kad viņš ieraudzīja to ļaužu jaunieceltos vecākos, ko viņš
 bija palaidis uz brīvām kājām — jo es pats biju tas, kam
 Aleksanders I ar savu augsto roku glāstīja vaigus un apskatījās
 pagasta vecākā zīmi, es biju tas visupirmais
 pagasta vecākais un varbūt tas pirmais latvietis, kas, ceļos
 nometies un prieka asaras raudādams, pašam ķeizaram
 varēja pateikties par visas tautas atsvabināšanu.» 
 
 Sapulce klausījās bez elpas — arī Felzenberģim ne vārdiņš
 negāja vējā. Brītiņu atdusējies un pusglāzītes «miestiņa»
 izlūdzies, vecītis stāstīja tālāk: 
 
 «Vēl man jums būtu daudz kas jāpateic, kas grāmatās
 nav un taču ir ļoti ievērojams priekš latviešiem, bet
 man tāds vājums uzgājis, un tādēļ es šoreiz tikai to vajadzīgāko
 sacīšu, Jūsu jaunais muižkungs, mani bērni, nav
 vis vācu dzimuma, kā daži saka, bet gruntīgs latvietis; to
 es zinu vislabāki. Šī ģimene varbūt ir tikpat ilgi šeitan,
 kā mūsu lielkungu ģimene valda pār Upleju, un tas nu
 gan jau būs kādi 300 gadi. Šī lielkunga tēva tēvs, tas nu
 būs kādi deviņdesmit gadi atpakaļ, manu tēvu, toreizējo
 Pliena saimnieku, aizņēma uz muižu un vēlāk to padarīja
 par savu virsvagari jeb muižkungu, un lika viņu
 ierakstīt par Felzenberģi. Vecajās muižu grāmatās šo
 vārdu atradīs. Kad viņš mira, tad es biju tikai kādus
 divdesmit gadus vecs un paliku par saimnieku viņa pēdās,
 bet muižkungu lielskungs paņēma citu. Spranču laikos
 tagadējā lielkunga tēvs aizveda savu lielmāti un
 abus bērniņus, t.i., tagadējo lielkungu un nelaiķa Lagzdu
 muižas lielmāti, un arī savas dārgākās lietas uz Plieniem
 un uzticēja manai glabāšanai un sargāšanai. Cik sirmu jūs
 arī savu mīļo kungu redziet, tad es viņu taču esmu auklējis
 uz ceļiem un viņam Plienos apgādājis šādas tādas
 paijiņas. Plieniem toreiz visapkārt bija mežs, un nevienam
 svešiniekam gan nenāca ne prātā, ka tur tanīs
 laikos tik dārgas mantas bija uzglabātas un tik augsta un
 mīļa ģimene mīt. Vēlāk gan izrādījās, ka tie spranči nemaz
 nebija tik briesmīgi, bet lielmāte tur taču dzīvoja
 drošāki nekā muižā, kas pašā lielceļa malā: un mīļā Dieva
 jaukumu tur arī netrūka. Kad atlaida no dzimta, tad šī
 lielkunga tēvs izlūdzās, ka viņa ļaudis lai nāktu tie pirmie
 pie kārtas, un tā tas arī notika. Mani iecēla par tiesas
 priekšnieku jeb pagasta vecāko. — Ne ilgi pēc tam — tas
 nu ir kādus pussimts gadus atpakaļ — atgadījās tāda ērmīga
 lieta. Uplejas jaunais Drustu māju saimnieks reiz
 strādāja savā laukā, un tad Uplejas kaimiņš līdz ar saviem 
 
 
 draugiem, medniekiem un kurtiem jāja pa viņa
 miežu un linu lauku un to nomīdīja, ka žēl bij ko redzēt.
 Drusts nežēlīgos medniekus bija gājis ķīlāt, bet drīz to
 sasietu atveda uz Upleju, lai muižas policija viņu nododot
 tiesai, tādēļ ka viņš uzdrīkstējies aizskart medniekus.
 Mūsu tagadējā lielkunga tēvs mīlēja un aizstāvēja savus
 ļaudis, kur vien tie to bija pelnījuši. Viņš izprasīja, kā
 tā lieta bijusi, un tad palaida sasieto vaļām. Lai sūdzot
 pie Uplejas pagasta tiesas. Mūsu lielskungs bija mācījies
 par apikātu, un viņam taču vajadzēja zināt, kur jāsūdz.
 Nu izcēlās liela procese par to vien, kur tā lieta izmeklējama;
 sūdzētājs paģērēja, ka Drusts esot jāiesūta augstākai
 tiesai, bet beidzot mūsējs izvinnēja un tā lieta bija
 jāizmeklē pie Uplejas pagasta tiesas. Pēc Dieva taisnības
 es kā tiesas vecākais visus izklaušināju, un pagasta tiesa
 Drustu neatrada vis par vainīgu, bet gan mediniekus.
 Tādēļ sūdzētāju atraidīja un atļāva saimniekam sūdzēt
 par skādi un sāpēm. Ar šo spriedumu sūdzētājs nebija
 mierā, viņš gāja pie pils tiesas, un šī nosprieda, ka Drustam
 jādabon sešdesmit koki! Kā tas nācās, to es nezinu,
 bet dzirdēja parunājam, ka liecinieki savu pirmo izteikšanu
 ņēmuši atpakaļ. Kad tā pavēlēšana atnāca, lai dodot
 tos sešdesmit kokus, tad vecais lielskungs palika bāls un
 tanī brīdī aiz dusmām bez valodas. Apmierinājies viņš
 teica, lai pagasta tiesa vēl nogaida, jo viņš sūdzēšot tālāk.
 Beidzot arī pie augstākas tiesas apstiprināja pils tiesas
 spriedumu, jo pēc liecinieku pārgrozītās izteikšanas
 Drusts bija vainīgs, un nekā vairs nevarēja darīt, viņam
 jācieš tie sešdesmit koki! Kad vecais lielskungs man to
 teica, jo man tas bija jāizpilda, tad viņam bira asaras, un,
 novērsies uz loga pusi, viņš sacīja: «Dari nu, kas tava
 amata, bet esi cilvēks!» 
 
 Vai mīļotam lielkungam to vēl bija sacīt? Vai man arī
 neritēja asaras un vai es jele vienu cilvēku varēju redzēt
 nepatiesi ciešam! 
 
 Tas bija tādā pat jaukā dienā kā šodien un arī pašā
 ziedonī, jo procese vilkās tik ilgi. Es biju apstellējis
 Drustu uz muižu un tiesas sulainim, kas arī bija kūlējs, es
 liku atnest 30 nūjas, mazā pirksta resnumā. Tādi jau toreiz
 bija tie «koki», un ar vienu tik drīkstēja divi reizes sist.
 Dievs piedod manus grēkus, bet mans nodoms jau bija
 gatavs! «Miķel,» es teicu uz kūlēju savrup, «tev tak ir
 sirds?» 
 
 «Kā ta nu bez sirds,» viņš man atbildēja. 
 
 
 «Nu tad labi; šodien, kā tu jau zini, Drustam jādabon
 sešdesmit koki. Vai tu domā, ka viņš tos pelnījis?» 
 «Ā re, ku ta šis būs pelnījis, klētes jau nav izlauzis
 un nositis arī neviena nav. Ko ta šie nomin laukus.» 
 
 «Prātīgi runāts. Bet kā lai viņu glābjam no tiem kokiem,
 jo pavēlēšana ir, ka tie jādod?» 
 
 «Āre, vata nu cisu maišeļa nav?» Miķelis atbildēja. 
 Es viņam iedevu apaļu dālderi, un nu gājām uz ratu
 šķūni — tur bija tā moku vieta. 
 
 Notiesātais stāvēja bāls un sevī sakritis pie durvīm.
 Viņa jaunā sieviņa, zīdošu bērniņu rokā turēdama, bija
 nometusies ceļos un vaimanāja raudādama: 
 
 «Ak Dievs, ak Dievs, vai tu vairs neesi debesīs! Vai tu
 neredzi un nezini šo netaisnību — ak, Tēvs, apžēlojies un
 glāb mūs!» 
 
 Ir man bira asaras, un es savā sirdī lūdzu Dievu: «Tu
 zini un pazīsti visu, mīļais Tēvs — piedod man, ka es to
 zvērestību pārkāpju, ko es Tevim esmu zvērējis. Bet tāda
 pārestība nevar būt Tavā prātā — esi manai dvēselei
 žēlīgs!» 
 
 Es biju mierīgāks palicis un apmierināju arī nabaga sieviņu,
 tai ko ausīs iečukstēdams. Viņa nometās atkal uz
 ceļiem un nu, prieka asaras raudādama, pateicās Dievam,
 ka tas viņas lūgšanu paklausījis. 
 
 Pa tam vāgūzi dzirdēja sitienus un vaimanāšanu — bet
 tā nenāca no cilvēka, kam pa pliku miesu sit ar nūjām. 
 
 Acis novērsis, es stāvēju durvīs un skaitīju. — «Sešdesmitais
 diezgan!» — es beidzot iesaucos un aizgāju pie
 skrīvera un sacīju: «Rakstat pils tiesai, ka Drustu saimnieks,
 manim klāt stāvot, tos sešdesmit kokus ir dabūjis.» 
 
 Tā notika, un es pavilku savus trīs krustus. 
 
 Drustu pārveda mājās, un tas — kā jau pēc saņemtiem
 sešdesmit kokiem — nolikās uz gultu. 
 
 Viss bija labi, tā es domāju; bet sūdzētājs domāja citādi
 un, manu tiesas sulaini slepeni aizstellējis pie sevis,
 viņš no tā par pieciem dālderiem dabūja zināt visu, kas
 noticis.»
 
 Vecītis bija piekusis un lūdza, lai tam ļaujot atdusēties.
 Vēl visur valdīja dziļš klusums, tik kā dažās acīs spīdēja
 asaras. 
 
 Pēc brītiņa vecais Jānis stāstīja tāļāk: 
 «Kādu nedēļu pēc tam es savā laukā sēju miežus. Es
 nezinu, kā man varēja ienākt prātā: «Dievs zin, kas tos
 pļaus!» 
 
 
 Piepeši no meža malas atskanēja: «Plien, nāc šurp!» 
 Es aizgāju un atradu veco lielkungu, zirgam mugurā
 sēžot. 
 
 «Vai, cienīgs tēvs, ko nu te stāviet, jājat jele uz manām
 mājām vai negribiet drusciņ atspirdzināties?» 
 
 «Nē, nē, mīļo Plien,» viņš ātri atteica. «Man ar tevim
 notīgi kas jārunā, un to es gribu darīt, kur neviens mūs
 neredz. Tas ir labi, ka tu šeit esi viens pats.»
 
 Abi nu iegājām dziļāki mežā, un vecais lielskungs tad
 nokāpa no zirga, apsēdās uz kāda celma un tad sacīja:
 «Saki, mans bērns, to Dieva taisnību, ko tu esi darījis
 ar Drustu?»
 
 Es visu izstāstīju. Lielskungs nogrima dziļās domas un
 pēc brītiņa sacīja: 
 
 «Man te nepieklājas spriest, Dievs pats te spriedīs, un
 Viņa žēlastība lai ir ar tevi. Bet laicīgās tiesas spriedīs,
 un viņām jāspriež citādi. Vai zini, ka Miķelis tevi ir nodevis
 par pieciem dālderiem?» 
 
 «Tas nevar būt, cienīgs tēvs, viņš pats mani uz tam
 uzveda, un es viņam no savas kabatas iedevu dālderi!» 
 
 «Nu tad viņam ir pavisam seši dālderi,» lielskungs ar
 visdziļāko nicināšanu atbildēja, «bet tas ir tiesa, ko es
 tev sacīju. Rītu agri būs apriņķa ārsts aplūkot Drustu,
 vai viņa miesas ir sakapātas jeb veselas, un tevi pēc
 pusnakts saņems cieti un aizvedīs uz cietumu. No tā
 tu iesi uz Ciberiņu!» 
 
 «Es uz Ciberiņu!» man bija jāizsaucas, un kājas vairs
 nespēja, es nokritu ceļos. «Ko es esmu darījis, sakiet,
 mīļais cienīgais tēvs!» 
 
 «Tu esi augstāku tiesu krāpis un viltīgu rakstu tai
 iesūtījis,» barons atbildēja. 
 
 Es raudāju un izsaucos: «Dievs, tu pats esi mans liecinieks,
 ko es savā sirdī cietu, to darīdams, nevainīgu vīru
 no briesmīgām sāpēm glābdams! Piedod man un esi man
 žēlīgs!»
 
 «Neraudi, Jāni,» lielskungs mani mierināja un pacēla
 stāvus. «Viena lieta ir, kas tevi var glābt no Ciberiņa 
 — tev jāmirst!» 
 
 «Vai tas ir Dieva prāts? Vai tas citādi nevar būt? Tad
 es padodos viņa svētam prātam, bet uz Ciberiņu es neeimu
 — savā sirdī pret augsto Dievu es esmu nevainīgs!» 
 
 «Es jau tevi neapsūdzu priekš Dieva, bet es runāju, ka
 laicīgas tiesas pēc likumiem tevi nevar laist vaļām, — es
 runāju, kas tev jādara — tev jāmirst!» 
 
 
 «Labi, cienīgs tēvs, es miršu, bet gādājiet par maniem
 bērniņiem — mātes viņiem jau vairs nav!» 
 
 «Es gādāšu par taviem bērniem un mani bērni par viņu
 bērniem, to es tev apsolos!» 
 
 «Paldies jums un paldies tam debesu Tēvam! Kā un kad
 man būs mirt?» 
 
 «Tev būs ārīgi mirt, un tam jānotiek šinī naktī, priekš
 pusnakts!» 
 
 «Es nesaprotu!» 
 
 Lielskungs izvilka grāmatu no kabatas: «Ņem šo, atstāj
 visu, kas tev pieder, nesaki nevienam nekā, kad visi
 apguluši, tad dodies projām uz Ievas muižu pie turienes
 kunga, mana vecā drauga. Tam nodod to grāmatu, un tu
 tur dabūsi mierīgu vietu un maizi, un neviens tevi neaiztiks.
 Bet esi m ir i s, vai saproti?» 
 
 «Es saprotu!» Lielkunga kājas bučodams, es raudāju
 karstas asaras. Viņš mani atkal laipni uzcēla, apkampa
 mani un bučoja manu pieri. 
 
 «Nu mums jāšķiras — uz visu mūžu!» To sacījis un vēl
 mani apmierinājis un manus vaigus noglāstījis, viņš aizjāja.»
 
 Vecītis atkal atdusējās, dziļu elpu vilkdams, un tad
 sacīja: 
 
 «Ar kādu sirdi es miru jeb šķīros, to jūs, mani bērni,
 sapratīsiet. Savus bērniņus, t.i., jūsu jaunā muižkunga
 tēvu un viņa jau meitenes gados nomirušo māsu, mīļi
 nobučojis — cik saldi viņi dusēja! —, es klusām izgāju
 un, savu cepuri un kamzoli uz upes krasta atstādams, es
 tumšajā naktī aizgāju un nepiekusis devos projām uz
 divpadsmit jūdzes attālo Ievas muižu. Tur notika, kā
 lielskungs bija sacījis, un es dzīvoju muižā pie dārznieka.
 Mani tur sauca par veco Jāni, kā arī tagad šeitan. 
 
 Kā es vēlāk aplinkus dabūju zināt, tad ķērēji arī tiešām
 tanī pašā naktī bija atbraukuši manās mājās un, lielu
 troksni darīdami, mani velti meklējuši trīs dienas. Beidzot
 bija atraduši manas drēbes pie upes krasta, un nu sākās
 zvejošana pēc mana līķa. Bet velti mani visur ierakstīja
 par noslīkušu; es to esot izdarījis aiz zināmām sirds mokām.
 Apriņķa ārsts bija atradis, ka Drustu saimnieks
 vai nu pavisam ne, jeb tikai ļoti viegli jeb uz kādiem
 trejiem kamzoļiem tos kokus dabūjis. Sūdzētājs gribēja
 iztaisīt, ka viņam tie koki otrreiz jādabū, bet tiesas izsprieda
 tā: «Ka Drusts tos 60 kokus dabūjis, to ir apliecinājis
 tiesnesis pēc sava amata; kūlēja izteikšana šo liecību 
 
 
 nevar apgāzt. Ka minētais tiesnesis nav dabonams
 jeb esot miris, par to nav Drusts vainīgs, bet tas ne caur
 ko nav pierādīts, ka Felzenberģis pats sevim būtu dzīvību
 ņēmis caur zināmās sirds mocīšanu, un, ja tas arī
 tā būtu, tad vēl allaž būtu pierādāms, ka viņš tās noziedzības
 dēļ sevim galu padarījis, kuru viņam tikai viens
 vienīgs cilvēks uzkrauj, kas pie tam vēl neliedzas, ka
 viņš par savu izteikšanu ir naudu ņēmis.» 
 
 Ar to tā lieta bija beigta, un Miķeli vecais lielskungs
 nākošā rudenī nodeva krievos.»
 
 Vecītis bija vēl jo vājāks palicis. Tikai lēnām viņš varēja
 runāt, un viņam vajadzēja ilga laika, līdz atdusējās. 
 
 Ļaužu pulkā piepeši atskanēja jaunas iztrūkšanās
 skaņas.
 
 «Vecais Drusts paģībis — glābjat!» Jaunekļi un sievas
 uzcēla vecu sirmgalvi, kas bija nometies uz ceļiem un tad
 paģībdams pavisam nokritis gar zemi. Tas bija tas pats
 vīrs, kura dēļ vecais Felzenbergs tik daudz bija cietis.
 «Aizvediet mani pie viņa,» Drusts lūdza, cik necik spirgtāks
 palicis. Tas notika. Dziļi satricināja visas sapulcēto
 sirdis šo sirmgalvju satikšanās pēc pussimts gadiem. 
 
 «Mans glābējs, mans mīļais tēvs!» vecais Drusts sacīja
 drebošā balsī?, kad tas bija aizvests pie nogurušā vecā
 Jāņa. Tanī brīdī vairāk viņš nekā nevarēja sacīt. Asaru
 straume viņam ritēja pār novītušiem vaigiem un sirmo
 bārzdu; viņš godbijīgi bučoja sava labdara rokas un tad
 atkal uzsāka: «Ta jūs tiešām vēl esiet dzīvi, mīļo tēt! Cik
 daudzreiz es neesmu apraudājis jūsu nāvi, kurā jūs, pēc
 ļaužu runām, manis dēļ bijāt devušies! Visā manā mūžā
 tā man kā akmins gulējusi uz sirdi un tagad es slavēju
 Dievu, ka jūs vēl esiet dzīvi. Bet cik daudz jūs esiet
 cietuši, tēt, manis dēļ! Viss jūsu mūžs ir bijis samaitāts 
 un es — es —.» Tālāki viņš vairs nevarēja runāt, balss
 viņam aizrāvās, un asaru straume plūda iz viņa iekritušām
 krūtīm. 
 
 Vecais Jānis neraudāja — viņš, tā sakot, ar vienu kāju
 jau bija viņā pasaulē, kur visas asaras tiek nožāvētas;
 tomēr šī saredzēšanās ir viņu aizgrāba, un viņa balss drebēja,
 kad viņš sacīja: «Neraudi, mans bērns tas jau
 viss ir pagājis Dievs visas lietas ir par labu griezis!
 Va re, arī tu esi jau tik vecs un sirms, es daudzreiz esmu
 uz tevi domājis, bet tu man garā parādījies vīra pilnos
 gados, bet noskumis līdz nāvei, kā toreiz, va atminies?
 Bet nerunāsim par to vairs. Apsēdies, dēls, man ar viņiem 
 
 
 vēl jārunā. Mēs jau gan drīzi satiksimies tur augšām,
 tad izrunāsimies pēc patikšanas.» 
 
 Vecais Jānis bija ļoti piekusis. Brītiņu atdusējies un
 visus savus spēkus saņēmis, viņš runāja uz sapulcētiem: 
 
 «Īsi priekš vecā lielkunga nāves, kad es jau biju ļoti
 pārvērties un salīcis, un sirmbārzdis, tā ka neviens mani
 vairs nevarēja pazīt, tad es no Ievas muižas piepeši pazudu
 un ubagodams atnācu savā mīļā dzimtenē. Mans
 dēls, nelaiķa Pliens, bija tanī pašā vietā, kuras dēļ man
 bija ārīgi jāmirst. Bet bija citādi laiki; nekokoja vairs
 un nenomina arī zemnieku druvas. Viss bija pārvērties.
 Pirms es aizgāju uz Plieniem, kur mans dēls mani mīlīgi
 uzņēma, jebšu tas mani nepazina. Es biju pilnīgi mierā,
 bet manas mīļās meitiņas vairs nebija. Bet tās vietā es
 atradu tagadējo daktera sievu Mariju un šo Eduartu, kas
 nu ir jūsu mužkungs.» 
 
 Eduardam bira asaras par vaigiem, un tas turēja vecīša
 drebošo roku. 
 
 «Dodiet man no sava miestiņa, es gribu lielkunga meitai
 uzdzert veselību,» Jānis paģērēja. 
 
 Tas notika. «Tas dod spēku,» viņš atpūties sacīja. «Nu
 es drīz būšu galā. Vecais lielskungs, šī lielkunga tēvs,
 man sastapās ceļā uz saviem laukiem. Viņš mani pazina
 un raudāja. «Paliec nu šeitan, cik ilgi tu taču vēl dzīvosi,
 bet nedodies pazīstams, lai tevi sauc par veco Jāni,
 un ar to pietiek. Es jau gan gādāšu, ka tev neviens nekā
 ļauna nedara, un, kad tev trūkums, tad nāc pie manim.»
 Tā vecais lielskungs sacīja un tad piezīmēja, ka viņš uz
 mirstamo gultu manu noslēpumu darīs zināmu savam dēlam,
 lai man arī turpmāk būtu drošība, ja es ilgāki dzīvotu.
 Tā tas arī notika. Savā vecā Uplejas pagastā es
 esmu daudz mīlestības baudījis un pateicos no visas sirds,
 es tikai brīnos, ka es nevienu reizi vecā Drusta neesmu
 ieraudzījis es viņu turēju par mirušu. Bet varbūt, ka
 tas tā bija labāki. Un nu, kad es arī sava dēla dēlu esmu
 redzējis tanī vietā, kur mans tēvs ir bijis, un vēl šo
 jauko dienu, tad mīļais Dievs lai manu dvēseli ņem savā
 ziņā. Mīlējāties viens otru, mani bērniņi, un lai mans
 liktens jūs māca, cik briesmīgi atriebjas amata pārkāpšana,
 bet arī, cik augsti jācienī mīlestības darbi un labi
 kungi! — — — Vai, kā man acis paliek tumšas! Un — — — 
 krūtis — — — » 
 
 Vecītis atslējās uz Eduarda roku un aizdarīja acis. 
 
 
 «Viņš mirst!» pagasta meitenes iesaucas. «Glābiet, viņš
 mirst, mūsu mīļais, labais Jānis!» 
 
 Mirējs vēl atdarīja savas acis un lēnā balsī sacīja: 
 
 «Paldies, Eduard! — Kur Marija?» 
 
 Tanī pašā brīdī pienāca dakteris Bahs ar Mariju.
 «Glābiet, daktera kungs, mūsu vecais Jānis mirst!»
 meitas gaudoja. 
 
 Dakteris piesteidzās, bet drīz atzina, ka te glābšanas
 vairs nav. 
 
 «Kur ir Marija? — — — Nāc meitiņ — — —  es tevi 
 svētīšu,» Jānis lēnām sauca, Mariju ieraudzījis. 
 
 Marija savu brāli redzēja raudam un gāja klāt.
 «Mūsu vectēvs,» Eduards sacīja. «Tas pats, ko turēja
 par upē noslīkušu!»
 
 Marija iekliedzās un apkampa mirstošo vecīti, karstas
 asaras raudādama. 
 
 «Tā — — — mani bērni — —  saņemiet manu svētību — 
 — un lai tas mīļais Dievs pasargā jūsu ceļus! — — Aprokiet 
 mani pie manas mīļās — sie — vi — ņas. — — — 
 Ar Dievu! — Es — redzu — — jau — ku — rī — tu — 
 — un gaišu — — sau — li — latviešiem — — uzlecam.
 — — Mīlējāties — — viens — — — otru un — —  
 esiet — — vienprātī — gi — — Ar Dievu — — » 
 
 Jānis Felzenbergs bija izlaidis savu jauko dvēseli.
 
 Viņu nolika atstatu uz zāli, meitas iz zaļumiem un
 puķēm pataisīja pagalvi. Pētersona koris spēlēja skumju
 maršu, un gan neviena acs nepalika sausa, kas aizgājušā
 likteni bija dzirdējis stāstām un viņu redzējis mirstam 
 — tik jauki mirstam. Eduards Felzenbergs nosēdās un, uz
 zemi noliecies, slēpa rokās savu dziļi noskumušo vaigu. 
 
 «Tātad atkal jau redzēšanās un šķiršanās — šķiršanās
 uz mūžību,» viņš savā sirdī runāja. «Visur tas pats likums,
 visur tās pašas rūgtās bēdas pēc īsiem priekiem!»
 
 Barons Kronšilds, par vecā Jāņa nāvi saņēmis ziņu,
 steidzās šurp, viņu pavadīja Klotilde, kurai ne prātā nenāca,
 kādā sakarā stāv Eduards ar šo izdzisušo sirmgalvi.
 — Barons, cepuri noņēmis, ilgu laiku nopietni skatījās
 uz šo kaislības un necilvēcības laiku upuri. «Tu nu
 esi izcietis, mīļo aizgājēj, miers taviem pīšļiem!» viņš,
 it kā ar sevi runādams, sacīja un tad paskatījās uz ļaužu
 pulku, kas sēri un klusu stāvēja. 
 
 «Ievērojams vīrs un teicams cilvēks še nomiris,» viņš
 uzsāka. «Gandrīz visa viņa dzīvība bija pašaizliegšanās un
 ciešana priekš citiem. Uzticība un vīra tikums viņu pušķoja 
 
 
 — viņš bija lielāks savā garā un sirdī nekā dažs
 augstmanis. Kā es dzirdu, viņš jums savu likteni, savu
 noslēpumu ir atklājis, un tādēļ es saprotu un cienīju jūsu
 skumjas, jūsu asaras. Priekš pussimts gadiem viņš ir padarījis
 noziedzību, kas tagad vairs nav tiesājama caur
 laicīgām tiesām — Dievs to tiesās pēc savas mūžīgas
 taisnības un neizdibinājamas žēlastības. Lai mūs apmierina
 tā pārliecināšanās, ka nomirējs ciezdams daudz laba
 darījis un tā cerība, ka viņš, caur sadzīves viļņiem šķīstīts,
 iegājis Dieva valstībā, tā apziņa, ka viņa beidzamie
 acumirkļi bija laimīgi. Aiznesiet viņa miesas uz manas
 famīlijas kapu baznīciņu, lai mēs tās vēlāk godam varētu
 guldināt blakus viņa jau senāk aizgājušai laulātai draudzenei.»
 
 Kamēr barons tā runāja, Klotilde tuvojās Felzenberģim,
 kas aiz skumjām nebūt nemanīja, kas ap viņu notiek.
 Viņš atmodās, kad Klotildes mīkstā roka viņa kamiesi
 aizskāra. 
 
 «Jūs raudiet, Eduard?» Klotilde noskumusi mīlestības
 pilnā balsī jautāja. 
 
 «Es raudu, cienītā jaunkundze, ka saredzēšanās nozīmē
 šķiršanos — šķiršanos uz visu mūžu!» Eduards pacēlies
 atbildēja un novērsa savu līdz nāvei noskumušo vaigu. 
 
 «Vai tam it visur tā vajaga būt?» 
 
 «Tas ir dabas likums, un, ko tas nespēj, to paspēj
 cilvēku aizspriedumi!» 
 
 Klotilde nu saprata Eduarda vārdus, ko tas bija runājis
 šorīt, viņai laimes vēlēdams. «Un lai jūs atrastu to beidzamo
 laimi, kas jūsu augstai kārtai pienākas,» viņš bija
 sacījis, un tagad viņš teica: «Un, ko dabas likums nepaspēj,
 to paspēj kārtu aizspriedumi.» 
 
 Klotilde vairs nešaubījās — Eduards viņu mīlēja tikpat
 karsti kā viņa to, bet sadzīves plaisma viņus šķīra 
 — šķīra uz visu mūžu! Šī spējā atzīšana līdzinājās nāves
 spriedumam. Viņas acis aptumšojās, viņas galva reiba,
 viņas kājas nogura viņa sāka slīkt. Īstā brīdī Eduards
 viņu saķēra un aizveda uz beņķi, sēri viņai ausīs čukstēdams:
 
 «Dārgā, mīļā Klotilde — uzmosties un esi stipra! Pārspēj
 un aizmirsti mani, it kā vīra tikums manim uzliek
 no tevim atsacīties, atsacīties — uz visu mūžu!» 
 
 «Eduard, bez tevis manam mūžam nav nekādas vērtēs!» 
 
 «Dzīvo, pārspēj un — — — ceri, — — — ceri uz to
 laimi, kas tavai augstai kārtai pienākas!» 
 
 
 Eduarda balss drebēja, viņa miesas trīcēja — viņam
 izlikās, it kā viņš Klotildes sirdī nāvīgu asmini būtu
 iedūris. Tik acumirkli vājš būdams un pats slepeni cerēdams,
 viņš arī Klotildei gribēja dot cerības ar to vienīgo
 vārdiņu — «ceri», bet viņa uzdevums, viņa pienākums un,
 pār visām lietām, vīrišķs tikums viņu atmodināja, un tādēļ
 viņš pielika klāt «ceri uz to laimi, kas tavai augstai
 kārtai pienākas». Ir viņš zināja, ka šī laime Klotildei
 ir gluži tukšs vārds, bet viņš citādi nevarēja, nedrīkstēja,
 viņš atsacījās pats no neizsakāmas laimes, sevim
 palikdams uzticīgs. — — 
 
 Bāla un it kā satriekta un apskurbusi Klotilde sēdēja uz
 beņķa, kad vecais barons no ļaužu puses šeitan atnāca,
 Felzenberģi gribēdams mierināt. Un tiešām, miera un apmierināšanas
 tam šinī brīdī trūka, tomēr viņš arī no tās
 atsacījās un baronam aizrādīja uz Klotildi, sacīdams, ka
 viņa vectēva tik piepešā nāve viņu satricinājusi. 
 
 Iztrūcies barons Kronšilds gāja pie savas mīļotās meitas
 un mēģināja viņu apmierināt, nožēlodams, ka viņš tai
 ļāvis nākt līdza. Klotilde saņēmās un lielījās, ka tas drīzi
 atkal pāriešot, un pie tēva rokas aizgāja uz pili, kamēr
 Felzenbergs turpat vēl palika sēžot. 
 
 Kad Ošu Juris viņu aicināja uz pusdienu, tad viņš it
 kā no grūta miega atmodās. Ļaudis visi bija aizgājuši — 
 prieka dienai, tā sakot, bija uzspiests skumju zieģelis. 
 
 7. AUGSTI VIESI 
 
 Šodien, Klotildes vārda dienā, bija daudz vairāk viesu
 Uplejas kunga namā nekā svētdienā priekš tam. Bez barona
 Bušmaņa vēl bija atbraukuši: vecā lielkunga jaunības
 jeb studiju draugi baroni Šaubergs un Drahenklau,
 tāpat arī jo attālākie kaimiņi jaunie baroni Flimmers un
 Lauenšteins, beidzot, baznīcas kungs Graupmanis un dažas
 dāmas. 
 
 Iepazīsimies ar šiem kungiem tuvāki. 
 
 Jo cienājams un cienāts starp šiem viesiem bija nešauboties
 sirmais barons Drahenklaus. Ar garīgām un laicīgām
 mantām bagātīgi apdāvināts, viņš bija muižnieks
 vārda pilnā ziņā: taisns, dūšīgs, gudrs, lēnprātīgs un pilns
 cilvēku mīlestības. Nevis kārta, bet cilvēka īpašības un
 viņa darbi bija tā mēraukla, ar ko viņš mēroja. Un, kam
 reiz bija izdevies viņa augstcienību iemantot, tam viņš
  
 
 palika labs un draudzīgs uz visiem laikiem. — Barons
 Šaubergs bija citāds vīrs. Ne mazāk kā viņa kaimiņš
 Drahenklaus bagāts būdams, viņš pie tam bija ļoti lepns.
 Tādēļ viņu tikai reti redzēja Uplejā — tā viņam oda padaudz
 pēc zemniekiem un pilsoņiem. Barons Flimmers,
 vēl ļoti jauns muižas īpašnieks, līdzinājās viņam ļoti, tikai
 šis ar lepnību vēl savienoja augstprātību. Gluži citāda
 daba bija jaunajam baronam Lauenšteinam. Tiesu zinību
 kandidāts būdams, viņš piederēja pie mācītās jaunās audzes,
 un bez apdomāšanās viņu varēja nosaukt par brīvprātīgu.
 — Ar Graupmaņa kungu mēs iepazīsimies
 turpmāk. 
 
 Felzenbergs vismīļāki šodien būtu atlūdzies no piedalīšanās
 pie galda un sabiedrīgās dzīves; tie iespaidi, ko
 viņš šorīt meža dārzā bija piedzīvojis, gan arī vēl stiprāku
 vīru būtu satricinājuši. Bet vai viņš šodien nebija
 Klotildes «nama ministeris»? Vai vecais barons viņu nebij
 lūdzis, īpaši šodien, neatrauties no kavaliera pienākumiem.
 — Bez tam viņš arī cerēja svešu cilvēku sabiedrībā
 cik necik izgaisināt savas sirdsskumjas un savu prātu
 locīt uz citām lietām. Viņš arī bija pārliecināts, ka Klotilde
 šodien nespēs savas istabas atstāt, jo viņa taču bija
 slima, satricināta un noskumusi līdz nāvei, un cik lēti
 nebūtu bijis iemesls dots uz šādiem tādiem spriedumiem
 un aizspriedumiem, kad viņš, it kā ar Klotildi norunājis,
 arī būtu aizbildinājies un nebūtu nācis. Viņam vajadzēja
 nākt, un viņš arī nāca, kad Ošu Juris viņu aicināja pie
 galda. 
 
 Viņš atrada visus minētos kungus un veco baronu zālē
 sapulcētus; viņi šim brīžam runāja par šorīt piepeši nomirušo
 veco Jāni un viņa nu atklātiem noslēpumiem.
 Netrūka šādu tādu piezīmējumu, tikai barons Bušmanis
 cieta klusu. 
 
 Ienākušo Felzenberģi barons Kronšilds stādīja svešajiem
 kungiem priekšā. Abi vecie kungi viņu apsveicināja
 ļoti laipni; arī lepnais barons Šaubergs īstiem pūliņiem
 un zinību panākumiem neliedza pienākamo godu un atzīšanu.
 — Barons Flimmers, kad tam Felzenberģi stādīja
 priekšā, ne vārda nesacīdams, tikai īsi un augstprātīgi
 palocījās, tāpat kā barons Bušmanis to bija darījis. Acīm
 redzama necienīšana caur tam bija parādīta vīram, kura
 grēks pastāvēja iekš tam, ka viņš pirmo dzīvības zīmi
 bija parādījis zemnieku šūpulī. Felzenbergs, šodien jau tā
 sirdī slims, patlaban nožēloja, ka viņš taču labāk nav atrāvies 
 
 
 no šīs nepelnītās pazemošanas, kad šīs melnās domas
 it neviļus kļuva izgaisinātas caur jaunā barona
 Lauenšteina laipnīgo izturēšanos. Šis gudrais jauneklis un
 cilvēku mīļotājs Felzenberģim kā kādam vecam pazīstamam
 sirsnīgi spieda roku un sacīja, ka tas jau dzirdējis
 par viņa teicamiem panākumiem augstskolā un priecājies
 no sirds nu reiz viņu pašu redzēt. Viņš vēloties ar Felzenberģi
 jo tuvāki iepazīties, lai labi varētu izrunāties, jo
 viņš caur tēva nāvi piepeši par lielgruntnieku pacelts,
 no īstās zemkopības maz zinot un tādēļ gan daudzkārt
 būšot piespiests Felzenberģa laipnību izlietot un pie viņa
 padomu meklēt. Tāda valoda no tik cienīta un no saviem
 zemniekiem mīļota lielgruntnieka puses Felzenberģi pa
 daļai atkal salīdzināja ar šo sabiedrību. Viņš atzina, ka
 nevis visa kārta, bet tikai kādi no tās locekļiem viņu bija
 ievainojuši; un, barona Kronšilda laipnības, Klotildes sirds
 cīniņu atcerēdamies, viņš pie sevis sāka kaunēties, ka
 viņš arī tikai acumirkli bija netaisns bijis — bija atbildīgus
 darījis visus par to, ko tikai viens vai otrs bija
 nepareizi darījis. 
 
 Freimanis, šodien ļoti glīti un smalki ģērbies, ienāca
 zālē un, nama tēvam padevīgi tuvodamies, ziņoja, ka galds
 klāts un lielmāte jau gaida. 
 
 Ēdamā istabā iegājis, Felzenbergs ļoti iztrūkās, arī Klotildi
 tur ieraudzīdams. Viņa gan bija bāla, bālāka kā nekad,
 bet citādi no viņas izturēšanās neviens nevarēja
 manīt, ka viņa šorīt tik lielus sirdscīniņus izcietusi, ka
 viņa līdz ar Eduardu atsacījusies no vislielākās siržu
 laimes — no pirmās, tīrās mīlestības. — Atsacījusies? Vai
 viņa tiešām no tās bija atsacījusies? Kas to lai zina! Viņa
 gan tā domāja, tā gribēja, tā bija pārliecināta, bet, kad
 viņa pie Eduarda krūts ieraudzīja to pašu sarkano rozi,
 ko viņa tam šorīt bija piespraudusi, tad viņa taču sajuta
 slepenu prieku, ka Eduards šo zīmi tura tik mīļu un nav
 atmetis, nav visu iznīcinājis, kas viņam atgādinātu par šo
 pirmo, svēto, spēcīgo mīlestību. Tāda ir cilvēka sirds — 
 sirds, ko tāda mīlestība aizgrābusi un savos valgos gūstījusi.
 Viņa atsakās no laimes, tādēļ ka nežēlīgais liktens
 un cilvēku aizspriedumi to paģēr, bet viņa, jebšu arī tikai
 slepeni, negrib un negrib atstāties no savām reiz iegūtām
 tiesībām, nevar atsvabināties no valgiem, kuros viņa nezinot
 un taču tik stipri, un neatraisāmi iepīta. — Tomēr,
 Klotildes iekšķīgam cīniņu spēkam par godu jāsaka, ka
 viņa, jebšu tiešām slima un nespēcīga, gluži aiz tiem pašiem 
 
 
 iemesliem, kuru dēļ Eduards nebija varējis atrauties,
 neaizbildinājās ar vājību un saslimšanu, bet — tikai
 īsu brīdi iekšķīgo mieru meklējusi — izpildīja, ko no
 viņas šodien, viņas goda dienā, sagaidīja, un nāca sabiedrībā
 un pie galda. Kuras katras citas kārtas jaunava
 to nebūtu darījusi, bet tas jau ir augstāku kārtu audzināšanas
 un sadzīves uzdevums, ka sirdij allaž jāpadodas
 ārīgām formām, jebšu tā arī lūztu un ietu bojā. Augstākā
 sadzīvē sirds un tās cīniņi daudzreiz paliek neievēroti aiz
 ārīgām būšanām, aiz tā, ko mēs saucam par kārtas godu,
 bagātību un spīdumu, — un arī Klotilde nevarēja, nedrīkstēja
 citādi, to paģērēja viņas ģimene, viņas nama
 tīrais gods, un, citādi darot, viņa arī nekā nebūtu iemantojusi,
 jo Eduards, viņas ideāls un sirds mērķis, bija atsacījies
 no viņas, atstājis vientuli viņas sirdi, — tik vientuli
 un tukšu! 
 
 Pie galda Eduardam nācās sēdēt kopā ar baronu Lauenšteinu
 un savu svaini Bahu, kuriem pretim bija nosēdušies
 baroni Bušmanis un Flimmers, un Graupmaņa kungs. lesākumā
 viss gāja pastīvi, katrs pāris tērzēja lēnām savā
 starpā. Baroni Bušmanis un Flimmers, laikam gan ar nodomu,
 runāja padikti par cilvēka īsto augstību, kas tam
 caur sadzīves šķiru esot piedzimusi; izglītība jeb ārīga
 politūra to nevarot vis piešķirt. Augstskolās varot gan
 tādu ārīgu glaunumu panākt, bet tādēļ cilvēks taču paliekot,
 kas viņš bijis, un barons Bušmanis nodievojās, ka
 viņam visā mūžā vēl neesot laimējies pārliecināties, ka šis
 dabas likums arī tikai vienā vietiņā būtu citāds; bluķis
 paliekot bluķis, vai to noēvelējot vai atstājot mizā. Graupmaņa
 kungs gandrīz par daudz dikti smējās par šo gudro
 valodu, un vecie kungi galda otrā galā jau sāka uzmanīgi
 palikt uz šo pārjautro pudurīti. — Felzenbergs, kura dēļ
 šīs runas un šie smiekli notika, pa tam no visa tā nelikās
 ne zinot un tērzēja ar savu jauno draugu, baronu Lauenšteinu.
 Kad cepetis bija pasniegts, tad Klotildei, kā tās
 dienas goda karalienei, uzdzēra augstas laimes. Ne ilgi
 pēc tam arī Graupmaņa kungs izlūdzās vaļu kādus vārdus
 runāt. Bija grūti izšķirt, vai viņš labāki prot šaut vai
 runāt, bet to visi zināja, ka viņš ir labs runātājs, un tādēļ
 arī visi, it kā uz komandu, palika klusu, kad viņš piecēlās,
 pilno vīna glāzi rokā turēdams. Ļoti izveicīgi Klotildei
 un viņas vecākiem laimes vēlējis, viņš valodu nemanot
 nogrieza uz citu tematu. «Tā diena,» viņš sacīja,
 «kurā mēs svinam sava mūža laikmetu un atgādinājamies, 
 
 
 ka mēs jo tuvāki atnākuši pilnības un mūžības mērķim,—  
 tā diena ir uzlūkojama par garīgu atdzimšanas dienu, jo
 līdz ar to mums aust mūža jauns brīdis, mēs uz ceļa
 jūtīm būdami — atsakāmies no visa, kas nav bijis labs
 un derīgs, un jo tīrāki un šķīstāki iestājamies jaunajā
 laikmetā. Un tas nezīmējas tikai uz vienu jeb otru cilvēku,
 bet arī uz tautām un tautu šķēpelēm jeb zariņiem.
 Un, kad es, augsti cienījamie kungi un dāmas, šinī dārgā
 brīdī sevišķi vienas tādas tautu šķēpeles atgādinos, tad
 tas notiek tādēļ, ka mums ar to kopā jādzīvo un jācīnās.
 Šī maziņā tautu šķepelīte mums ir visiem mīļa, visiem
 pazīstama — tā ir latviešu mazā tautiņa. Ir viņa šinī brīdī
 svin savu garīgo atdzimšanu, ir viņa stāv uz mūža laikmeta
 ceļa jūtīm, ir viņai jāatmet viss, kas līdz šim nav
 bijis derīgs un labs. Bet, kas viņai jāatmet, augsti cienītie
 kungi un kundzes, to man īpaši gan nevajadzēs izskaidrot,
 to mēs visi zinām un ik dienas sajūtam. Tikai tos lielākos
 netikumus gribu pieminēt, un tie ir: lepnība, augstprātība,
 pacelšanās pār savu no Dieva ierādīto un aprobežoto
 sadzīves stāvokli un kārtu un viss, kas tam rada.
 Mums jāpriecājas no sirds, ka mūsu ļaudis caur mūsu
 grūtiem pūliņiem jau tik tālu attīstījušies, jau staigā īstā
 gaismā, bet, kā mēs viņus esam tik tālu audzinājuši, tā
 mums arī vēl turpmāk jālūko uz viņu ceļiem, kā tēvam
 par bērnu, lai tas nenoklīstu no labā ceļa un nepieņemtos
 ļaunos tikumos. Un, diemžēl, kad mēs taisni gribam
 būt pret mums pašiem, — kad mēs rokas liekam uz
 sirdi un sevi pārbaudām, tad mums jāatzīst, ka mēs šo no
 paša Dieva mums uzticēto svēto amatu neesam pareizi valkājuši,
 neesam diezgan pretim strādājuši tiem skādīgiem
 centieniem, kas mūsu jaunekļu sirdis saģiftējuši, bet tos
 padarījuši par augstprātīgiem ģeķiem, kas, cik ko iemācījušies,
 jau spiežas augstākās kārtās un nosēžas līdzi tiem,
 ko Dievs jau caur dzimumu nolicis pāri par strādnieku
 kārtu. Jūs, kalpi, esiet paklausīgi saviem kungiem — tā
 mums vajadzētu allaž un vienmēr likt pie sirds katram,
 kas pārgalvīgi un nekaunīgi grib pārkāpt tās sadzīves
 robežas, ko viņa dzimums licis un ko pat jo dziļāka mācība
 un augstskolas, kuras caur mūsu rūpīgo gādāšanu
 arī mūsu zemnieku bērni var apmeklēt, nespēj un nedrīkst
 atcelt. Mums jāstājas ar visiem spēkiem pretī tiem pusizglītotiem,
 kas, jebšu no mums visu labumu un gaismu
 saņēmuši, tomēr nu grib gudrāki būt par mums — grib
 nepateicīgi saviem labdariem griezt muguru. — Lai mūs 
 
 
 neviļ ārīgs glaunums, ārīga apēvelēšana. Mēs zinām, ka
 īsta krietnība, īsta izglītība tikai tur cerama, kur audzināšana
 famīlijā jau gadu simteņiem to dēstījusi, kam
 augstskolās jāuzplaukst un tad dzīvē jāienākas par labiem
 augļiem. Šos augļus nevar vis sagaidīt no meža
 ābeles, kas piepeši pārstādīta neparastā zemē, neparastā
 gaisā. Viņa nesīs allaž parūgtus un tārpainus augļus. Ja
 man būtu izdevies augsti cienīto sapulci pārliecināt, ka
 mani vārdi ir smelti iz sadzīves, iz piedzīvojumiem un ka
 tie tādēļ pareizi, tad es to uzaicinātu savas glāzes līdz ar
 mani tukšot uz mūsu latviešu tautiņas attīstību tādā prātā
 un garā.» 
 
 Baroni Bušmanis un Flimmers sauca: «Bravo! Bravo!
 Tas bija vārds no vīra, kas vēl saprot un cienī vēsturisko
 būvi un nodibinātos sadzīves likumus!» Tie citi nesacīja
 ne vārda. Klotildei, kā likās, asins straume bija sagāzusies
 pukstošās sirds kambaros — viņas vaigi līdzinājās
 krīta baltumam. Felzenbergs trīcēja aiz iekšķīgiem cīniņiem;
 Bahs, jebšu vācu dzimuma būdams, aiz īgnuma
 nespēja valdīties un patlaban gribēja uz Graupmaņa kunga
 valodu atbildēt, kad barons Lauenšteins, viņu pie rokas
 satvēris, nospieda atpakaļ uz krēsla un tad pats pacēlās
 un gluži mierīgā balsī izlūdzās atļaušanu priekš maz vārdiem.
 «Cienītā sapulce!» viņš tad uzsāka. «Man nav nodoma
 mūsu šīsdienas laipnai goda karalienei sevišķi vēl
 laimes izsacīt. Es jūtu un esmu pārliecināts, ka katrs no
 mums savā sirdī viņai nes pretim tās labākās vēlēšanas,
 ko vien var izsacīt. Es tikai gribēju savam cienītam
 priekšrunātājam kādu vārdiņu atbildēt un izlūdzos piedošanu,
 ka tas notiek šinī jautrā sapulcē, kurai jo mazāk
 nopietns nolūks. Bet man liekas, ka Graupmaņa kunga
 runas beidzamā daļa tūdaļ uz pēdām būtu pārlabojama, — 
 man liekas, ka mēs to esam parādā ne vien latviešu tautai,
 bet sevišķi arī dažam mūsu līdzviesim. 
 
 Man tā izlikās, it kā Graupmaņa kungs būtu sacījis, ka
 pat arī tie, kas augstskolas kursu pabeiguši, bet nepieder
 augstākām kārtām, esot uzlūkojami par pusmācītiem, par
 meža ābeli, kas labus augļus nevarot nest, jebšu to pārstādītu
 dārzā. Graupmaņa kungs te piemirsis, ka augstskolas
 nozīmē ne vien tādu pārstādīšanu, bet arī potēšanu,
 bez kuras arī dārzā augusi ābele saldus augļus
 nevar nest. Nevar liegt, ka audzināšana famīlijā ir ļoti
 svarīga tā atvieglo pašaudzināšanas pūliņus. Bet, ka
 tie, kam liktens nav nolēmis izglītotās famīlijās uzaugt, 
 
 
 tomēr var un spēj sasniegt augstu attīstības un izglītības
 stāvokli, to pierāda ne vien daudz profesoru, ģenerāļu
 un citu vīru, bet sevišķi arī pats cienīts Graupmaņa kungs,
 kurš — cik man zināms — arī ir no latviešiem cēlies. Cita
 lieta, zināms, būtu, ja viņš arī uz sevi būtu zīmējis savus
 minētos vārdus — tad mums būtu jāpietiek ar tiem citiem
 minētiem piemēriem. — Ka tikai elementārmācību baudījuši
 jaunekļi daudzreiz augstāki ceļas, kā viņu izglītība
 atļauj, un sevišķi, ka daži no mūsu zemnieku dēliem, tikko
 iemācījušies pusmēr pa vāciski runāt, jau kaunas lauku
 darbus strādāt, — tas ir tiesa; bet tas tā ir, ja ne visā
 pasaulē, tad taču allaž tur, kur zemnieku kārta un tauta
 līdz šim ieņēmuši necienīgu stāvokli sadzīvē. Zudīs šis,
 atzīs jaunā audze mācības īsto mērķi, cienīs vairāk zemnieku
 kārtu, tad arī šī nomaldīšanās zudīs un beidzot
 mums būs attīstīta, ar gaišu atzīšanu apdāvināta zemnieku
 kārta. Kam tā vaina, ka tas jau tagad tā nav, es
 negribu izšķirt, tomēr es mūsu cienītā nama tēva pagastu
 labprāt ņemtu par piemēru, ka tas tā gan jau varēja būt.
 No sava nelaiķa tēva pūliņiem es labprāt nerunāju, bet es
 domāju, ka arī mans pagasts uplejiešiem var blakus nostāties.
 Un tomēr nevienā no šiem pagastiem tādu skādīgu
 centienu nebūt nemana, kā Graupmaņa kungs to
 mēģināja krāsot. 
 
 Uz kurieni mēs tad aizbrauktu, ja mēs visi tā domātu
 kā mans cienīts priekšrunātājs, to es nespēju aprēķināt.
 Vismaz tad vajadzētu visas mūsu pagastu skolas atkal
 aizdarīt un latviešu jaunekļiem aizliegt iet uz augstskolām,
 bet, kas tās tomēr apmeklējuši, tos vajadzētu izstumt
 no attīstīto ļaužu sabiedrības! Tā ir tā neapejamā konsekvence
 no Graupmaņa kunga runas! Bet vai tad mums
 būtu tā daudzinātā gaisma? Nedomāju vis. Pēc manām
 domām, mums ar visiem spēkiem jāpiepalīdz, lai latvieši
 attīstītos, mums viņi jāuzlūko par labiem draugiem un
 derīgiem valsts locekļiem un, kur kāds no viņiem maldās,
 tur mums ar mīlestību jāpamāca, bet nevis jānotiesā.
 Latvieši nav nepateicīgi, īpaši viņi nav nepateicīgi pret
 saviem kungiem, kas viņiem labu vēlē un dara!» 
 
 «To es arī apliecinu,» vecais barons Drahenklau iesaucās,
 noslaucīja asaru no vaiga un uzcēlies aizgāja pie
 jaunā barona Lauenšteina un kratīja tam roku. «Tas bija
 krietni runāts,» viņš sacīja un tad atkal apsēdās. Barons
 Kronšilds īsi piezīmēja: «Man arī jāpiekrīt sava jaunā
 drauga Lauenšteina domām,» un Felzenbergs un Bahs 
 
 
 šim klusām pateicās, sirsnīgi viņa roku spiezdami. Graupmaņa
 kungs nesacīja ne vārda — viņš ar savu labo nodomu
 bija «cauri kritis», jo viņa galda kaimiņu baronu
 Bušmaņa un Flimmera vaigu šķobīšana un stīvēšanās nebija
 diezgan svarīgas, ka tās no tiem citiem būtu kļuvušas
 ievērotas. 
 
 Pēc maltītes un kafejas viesi pastaigājās pa jauko dārzu.
 Felzenbergs, jebšu ļoti nopietns būdams, taču it omulīgi
 tērzēja ar baroniem Drahenklau un Lauenšteinu. 
 
 Otrā pudurī bija baroni Bušmanis un Flimmers, tiem
 piebiedrojās Graupmaņa kungs, kurpretim barons Kronšilds
 sarunājās ar savu veco draugu Šauberģi.
 
 «Izjokosim to lempi un lepno uzmācēju,» barons Bušmanis
 sacīja.
 
 «Ar mīļu pratu, bet kā to lai darām?» viņa draugs
 v. Flimmers atbildēja. 
 
 «Šaut tāds taču neprot, bet nekaunīgs, kā viņš ir, viņš
 negribēs atrauties un, kā protams, nevarēs trāpīt, un tad
 gan, es domāju, pa daļai būs pierādīts, ka mūsu draugam
 Graupmanim ir taisnība.» 
 
 «Ko es lai daru,» Graupmaņa kungs atņurdēja, «ka man
 tik maz to piekritēju un ka taisni tie man vēl pretojas,
 kuru labumā es to runu turēju; bet, ka man taisnība, to
 jau drīz piedzīvosim. Man ir ziņas par šo Felzenberģi, kas
 nekā laba neļauj cerēt, un jau tagad, kamēr viņš tikai
 nedēļu šeitan, visa Upleja griežas apkārt, — tanī valda
 savāds gars. Bet kas man tur daļas, savu pienākumu esmu
 darījis, lai cieš skādi, kas neļaujas acis atdarīt!» 
 
 «Atkal pareizi runāts,» Bušmanis piezīmēja, «bet es
 domāju, ka drīz arī man te būs daļa kādu vārdiņu līdzi
 runāt, tad jau gan redzēsim, cik ilgi šis tā leposies.» 
 
 «No jūsu mutes Dieva ausī,» Graupmaņa kungs paceltām
 acīm atbildēja. «Es ilgojos uz to dienu, kad man būs
 tas gods jūsu spēcīgo roku savienot ar mūsu mīļā kunga
 teicamā vienīgā bērna roku. Lai mīļais debesu tēvs jūsu
 savienošanos sekmē un svētī visai mūsu draudzei par
 labu!»
 
 «Par precēšanos varētu runāt lietus laikā — kas būs ar
 šaušanu, es priecājos uz to gaudiumu, kad tas lempis
 izblamēsies,» barons Flimmers nemierīgs krita starpā. 
 
 «Varam sākt. Jūs jau arī piedalīsaties, Graupmaņa
 kungs?»
 
 
 
 «Tas tak pats par sevi saprotams.» 
 
 «Labi. Aizej tu, va zi, un uzaicini arī tos citus un liec
 Freimanim atnest manas pistoles. Kastīte būs ratos.» 
 
 Barons Flimmers aizgāja, un drīz kādā dārza stūrī visi
 kungi bija nostājušies netāļu no mērķa. Uz barona Kronšilda
 pavēli arī viņa pistoles bija atnestas. 
 
 Sāka šaudīt mērķī. Bušmaņa kungs uzsāka un uz 15
 soļiem iešāva lodi mērķa riņķa ārpusē, trīs colas no
 līnijas. 
 
 «Labi šauts,» Graupmanis pasteidzās uzslavēt. 
 «Ā nē — es gribu labāki trāpīt.» Viņš šāva vēl divi
 reizes un trāpīja vienreiz drusciņ labāki, otro reizi sliktāki.
 
 «E — man šodien roka nav droša,» viņš sapīcis sacīja
 un tad uzaicināja v. Flimmera kungu. 
 
 Šis kādu pēdu iešāva augstāki par mērķi, otrreiz atkal
 pusotras pēdas zemāki, un trešo reizi lode aizsvelpa projām,
 mērķi neaiztikusi. 
 
 «Vadzi,» viņš iesaucas, «es tavas pistoles lāga nepazīstu,
 ar savām es šauju daudz labāki.» 
 
 Nu nāca Graupmaņa kungs. «Tas jau viņus izvinnēs,»
 barons Drahenklau piezīmēja, «tas ir krietns medinieks
 priekš tā kunga kā citreiz Nimrods.» 
 
 Barons Kronšilds pasmējās. 
 
 Graupmaņa kungs visas trīs reizes iešāva mērķī. 
 «Vai es tev nesacīju?» barons Drahenklau piezīmēja
 nama tēvam. 
 
 «Kam vēl tīk?» barons Bušmanis jautāja. Vecie kungi
 atteicās no šiem priekiem, tāpat barons Lauenšteins, kurš
 nesen bija izsiminājis labo roku, tā ka pistoli ar to vēl
 droši nevarēja noturēt. Dakteris aizbildinājās, ka viņš, receptes
 rakstot, šaušanu piemirsis. 
 
 Tanī pašā brīdī atskrēja sulainis Ošis alias Ešis un Felzenberģi
 lūdza drusciņ aiziet, tur kāds vīrs uz viņu gaidot.
 Aiz kokiem aizgājuši, abi uz Jura lūgumu apstājās. 
 
 «Esiet uzmanīgi, jaunskungs, Freimanis jums neielādēs
 riktīgi to es noklausījos it neviļus!»
 
 «Pateicos esi mierīgs, mīļo Juri!» Felzenbergs atbildēja
 un tad devās atpakaļ. 
 
 Kamēr viņš bija aizgājis, bija nospriests, ka nu viņam
 arī esot jāpierāda, vai studentu izveicību vēl neesot aizmirsis.
 
 Felzenbergs aizbildinājās. 
 «Va re, va re,» barons Bušmanis čukstēja ausīs savam 
 
 
 biedrim. «Viņam bail — viņš tiešām izgāzīsies. Bet paga,»
 viņš apmierināja savu smejošos biedri un tad uz Felzenberģi
 teica: 
 
 «Jums varbūt netīk uz tādu prastu mērķi šaut — esiet
 Vācijā laikam paraduši jo smalkāku. Va ziniet, ķīmijas
 kandidāta kungs, es pakāršu savu zelta puksteni pie zara
 un atļauju jums uz to šaut sešas reizes uz pieciem soļiem.
 Ar to jūs tak būsat mierā?» 
 
 Graupmaņa kungs un barons Flimmers pilnā kaklā
 smējās un nožēloja pulveri, ko velti izskaudīšot. 
 
 Felzenbergs atbildēja: 
 
 «Tādam mērķim nekas nekait, bet pieci soļi būs pa
 tuvu, es bīstos, ka pulksteņa glāzes gabaliņi mums neiesprāgst
 acīs, tādēļ ņemšu divdesmit soļu tālumu.» 
 
 Lieli smiekli. 
 
 «O ho,» Bušmanis sacīja, «tad jau mums vēl jāiet skolā
 pie tik laba mednieka. Bet, kā jums tīk — mans pulkstens
 ir drošs tā un tā.» 
 
 «Lielība jau naudas nemaksā, to es esmu piedzīvojis pie
 daža laba jauna iesācēja, bet vēlāk tie kundziņi allaž aizbildinājās
 šā un tā,» Graupmanis piezīmēja. 
 
 «Viņš grib izlocīties, baronu Bušmani iebaidīdams,»
 v. Flimmers ņurdēja. 
 
 Arī vecie kungi piezīmēja savā starpā, ka Felzenbergs
 par daudz uzņēmies. 
 
 «Ar kādu pistoli jūs šausit?» Freimanis ar pusskābu
 ģīmi Felzenberģim prasīja. 
 
 «Ar mūsu kunga pistoli,» šis atbildēja un tad, pavisam
 uz citu pusi atgriezdamies, mierīgi tērzēja ar savu svaini
 un baronu Lauenšteinu. 
 
 «Ir jau pielādēta,» Freimanis bildināja. 
 «Ā — pateicos, bet vai pistole nav ierūsējusi?» 
 
 «Nē, es vēl aizvakar abas tīrīju,» Freimanis atteica un
 pistoli sniedza Felzenberģim. Šis sacīja: 
 
 «Tā — tad jau ļoti labi, lūgtu, vai jūs nevarētu pirms
 izšaut es labprāt gribētu redzēt, kā viņa šauj.» 
 
 Freimanis sarāvās, bet palika atkal mierīgs, kad barons
 Bušmanis tā runāja:
  
 «Tas taču nav vajadzīgs šeitan šauj kungi, ne sulaiņi.»
 
 «Kas par to — cienījamie kungi to taču neņems ļaunā?»
 
 Felzenbergs, uz veco kungu pudurīti paskatījies, atteica. 
 
 «Va re, va re, kā viņš lokās — nabadziņš,» barons
 Flimmers priecājās. 
 
 
 Freimanis negribēja un negribēja šaut. Barons Kronšilds
 pienāca tuvāki un prasīja: «Vai pistole kārtībā un
 pareizi lādēta?» 
 
 «Jā, cienīgs tēvs, to es varu apgalvot.» 
 
 «Nu tad šauj!» barons pavēlēja. 
 
 Freimanis palika bāls, aizmiga savas acis un, roku pacēlis,
 šāva uz mērķi, bet tanī pašā acumirklī viņš novēlās
 gar zemi, pistole viņam bija izkritusi no rokas, kuru viņš,
 sāpes ciezdams, ar kreiso saķēra. Šāviens līdzinājās ātrāki
 maza lielgabala nekā pistoles šāvienam.
 
 Visi palika klusu. 
 
 «Ko tu esi darījis?» vecais lielskungs, no dusmām aizgrābts,
 uzsauca stenošam Freimanim. 
 
 «Apžēlojaties, cienīgs tēvs, es drusciņ? esmu pārskatījies — — 
 es — — es » 
 
 «Celies augšām!» barons Kronšilds viņam uzsauca un
 tad pavēlēja: 
 
 «No šī brīža tu mans sulainis vairs neesi, un vēl šo vakaru
 tev jāatstāj mana muiža. Vai dzirdi?» 
 
 «Apžēlojaties, cienīgs — — » 
 
 «Ne vārda vairs — uz Sibīriju tev vajadzētu iet, ja es
 tavu sasodīto darbu gribētu tiesāt pēc nopelna!» barons
 dusmu pilns atsacīja. 
 
 Freimanis aizvilkās. Šorīt vēl «visa pagasta» deputācijas
 locīdamies loceklis — tagad padzīts! 
 
 «Va re, kā viņš zināja izlocīties — nu jau gan būs
 beigts ar to šaušanu, un kur nu mūsu gaudiums!» v. Flimmera
 kungs žēlojās. 
 
 «To vien ne,» Bušmanis atbildēja un tad uz Felzenberģi
 sacīja: «Skāde, ka nu jums pašiem būs jālādē!» 
 
 «Kas par to, es jau protu lādēt, un pulvera mērs te ir
 klāt.» To sacījis, Felzenbergs ielādēja otro pistoli, un
 Graupmaņa kungs bija tik laipns, tālumu nomērot. «Tie
 nu gan bija ļoti gari divdesmit soļi,» vecais barons Drahenklau
 piezīmēja. «Man liekas, ka būs kādi trīsdesmit
 un tas ir par tālu priekš tik maza mērķa. Paga, es nomērīšu.»
 
 Bija gan kādi septiņi līdz astoņi soļi par tālu, bet Graupmaņa
 kungam bija garas kājas, un tātad tāda pārskatīšanās
 jau gan varēja notikt. 
 
 Barons Bušmanis nu vīra augstumā piekāra savu dārgo
 zelta pulksteni, bet tā, ka nevis plakanā puse, bet tikai
 kante stāvēja Felzenberģim pretī.
 
 «Es nezinu, kā bija nolīgts,» šis, uz īsto vietu nostājies, 
 
 
 sacīja, «bet es taču domāju, ka tur tas mērķis arī
 stāv pretī ar dēles plakano pusi un nevis ar kanti.» 
 
 Baroni Šaubergs un Drahenklau reizē ierēcās, ka tā
 varot mērķi nolikt, uz ko barons Bušmanis atbildēja: «Pardon!»
 un tad savu pulksteni nostādīja kārtīgi. 
 
 Felzenbergs tikai īsu brītiņu mērķēja — šāviens norībēja,
 no pulksteņa vairs nebija ne zīmes, tikai ķēde vēl
 karājās! 
 
 «Bravo, bravo!» atskanēja no visām pusēm, tikai Felzenberģa
 pretinieki pārsteigti viens otru uzlūkoja, ne
 vārda nesacīdami. 
 
 «Es domāju, ka ar to gan pietiks,» Felzenbergs auksti
 piezīmēja un tad pistoli nolika. 
 
 «Das war wohl ein reiner Zufall» (tas gan tikai tā neviļus
 atgadījies), Graupmaņa kungs iesaucās un paģērēja,
 lai Felzenbergs vēl šauj. 
 
 Nesakot ne vārdiņa, Felzenbergs pistoli atkal no jauna
 pielādēja un tad jautāja: «Kāds zelta mērķis nu būs?» 
 
 Ar īsta mednieka izveicību Graupmaņa kungs bija
 ieraudzējis mazu zīlīti, kas, šaušanu neprazdama ievērot,
 pa koku zariem lēkāja un nupat gar smuidro bērzu devās
 uz augšu. 
 
 «Āre, kur dzīvs mērķis,» viņš sacīja. 
 
 «Dievs zin, ko lopu aizstāvēšanas biedrība sacītu, kad
 tā to dabūtu zināt, — bet es savas rokas mazgāju nevainībā!»
 To sacījis, Felzenbergs pacēla pistoli un, brīdi nogaidījis,
 kur zīlīte apstājas un nodarbojas kņubinādama,
 šāva vaļām. Bez galvas un kakla tā nokrita zemē. 
 
 «Tas taču vēl nav piedzīvots,» iesaucās gandrīz visi
 reizā arī Graupmaņa kungs nevarēja liegt, ka viņš
 visās savās mednieku gaitās tāda šāvēja vēl nav redzējis. 
 
 «Vai nu būs diezgan?» Felzenbergs auksti jautāja. 
 
 «Diezgan, diezgan,» barons Kronšilds atbildēja, «citādi
 jūs te nošausit visus zelta pulksteņus un putniņus.» 
 
 Gardi smiekli visās malās, tikai baroni Bušmanis un
 Flimmers, lūpas sakniebuši, stāvēja. Viņiem ne sapņos
 nebija prātā nācis, ka cerētais «gaudiums» tā nobeigsies.
 
 «Va zi, ar to nedrīkst šauties,» v. Flimmers čukstēja. 
 
 «Velns lai viņu rauj,» Bušmanis atrūcās, «skāde par
 manu dārgo pulksteni!» 
 
 Netālu no šāvējiem liels ļaužu pulks bija savācies un
 visu redzējis, kas notiek; tādēļ arī jau īsā brīdī visa muiža,
 pa daļai arī pagasts, zināja, ka jaunais muižkungs sašāvis 
 
 
 barona Bušmaņa pulksteņu, ka Freimanis iekritis sava
 paša bedrē un no lielkunga aizdzīts projām. Arī «kalnā»
 jeb kungu namā šīs ziņas drīz bija izpaudušās, to redzēja
 no tam, ka Potivariene bija nobrēkusies un vienumēr
 sacīja: «Ak, Kungs, pasargi mūs no tādiem laikiem, kur
 Tavi kalpi tiek aizdzīti un tāds pasaules gājējs labiem
 kungiem sašauj tos pulksteņus.» 
 
 Zūze iečukstēja Jurim, ka saimniece savā kambarī bijusi
 uz ceļiem, bet viņa nezinot, vai lūgdama, vai Freimaņa
 kurpes no gultas apakšas izvilkdama, jo vienu pāru tā
 viņam esot aiznesusi. 
 
 Fihtenberģis arī bija atnācis «kalnā» un apgalvoja Freimanim,
 ka viņš tam gan jau atkal izgādāšot veco vietu
 un Felzenberģim viņš tādu nekaunību nepiedošot. 
 
 «Ko mēs ar skrīvera kungu ņemam rokā, to mēs izpucējam
 kā vecu flinti,» Birkhāns labināja veco Volgeruhu,
 kas bija izgāzusies ļaužu ēdamā istabā un lamāja uz «tā
 Plēne baure puisels, kas tik lēls nelaims padar ēkš visa ta
 muižs.» 
 
 Pa tam Freimanis savu mazumiņu bija sakravājis un
 lielākas lietas uzticējis Potivarienei, kas vēl arvienu elsoja
 un brīžam izsaucās: «Redzi, Tava kalpone raud un
 viņas patvērums iet prom! Nāc, ak nāc, Tu glābējs, un atpestī
 mūs no tā ļauna!» 
 
 Tomēr viss palika, kā vecais lielskungs reiz bija nosacījis,
 un Freimanis, Ošu Juri vēlreiz krietni izsunījis un
 piķierim gar ausi devis, aizvilkās projām, no Potivarienes
 pavadīts līdz kukņas durvīm. Tur tie abi sabučojās, tā
 stāstīja nama puisis. 
 
 Barons Bušmanis bija ļoti nolaidies, kurpretim Felzenberģis
 bija izrādījies par īstu varoni. 
 
 «Bet paga, tēviņ,» Bušmanis pie sevis domāja, «es tev
 jau parādīšu. Jau šovakar tu sajutīsi savu nākošo kungu!» 
 
 To sacījis, viņš devas uz pili un, gaņģī Zūzi saticis,
 jautāja: 
 
 «Mīļo čubiņ, vai tu nezini, kur freilene tagad mīt?» 
 
 Zūze tā nezināja un aizgāja. Pa tam nāca Volgeruha.
 Baronu ieraudzījusi, viņa sāka lamāt uz Felzenberģi, bet
 Bušmanis viņai ātri izskaidroja, ka viņam neesot vaļas 
 viņš tūdaļ gribot runāt ar Klotildi. 
 
 «Gott sei Dank, ka jūs ta lēts vēnreizen ved uz tie galē,
 es vēlē karstige laims uz ta jaunie pāre!» 
 
 «Kur ir Klotildes jaunkundze?» 
 
 
 «Klodildhen spēlē klaviers ar tie Marihen, tas Bahs
 seve es vine sauks uz tie apale istabs.» 
 
 «Labi!» 
 
 Klotilde, no barona Bušmaņa apņemšanās nekā nezinādama,
 ienāca un brīnījās ļoti, tādu negaidītu viesu tur
 ieraudzīdama. Uz zofaju nosēdusies, viņa uzaicināja baronu,
 lai tas galda otrā pusē nosēstos uz krēslu. 
 
 «Dārgā, pielūgtā jaunkundze,» viņš, ilgi neapdomādamies,
 uzsāka. «Es domāju, ka jums jau ilgi būs pazīstams,
 ar kādu neizmērojamu augstcienību un karstu mīlestību
 es uz jums lūkoju — ka visa mana domāšana, visi mani
 centieni vienojas uz vienu vienīgu mērķi — uz jums,
 dārgā Klotilde!» 
 
 Klotilde auksti pasmējās. «Nožēloju, barona kungs, ka
 es to nekad neesmu pamanījusi, nedz ievērojusi,» viņa
 asi atbildēja. 
 
 «Tad, karsti pielūgtā Klotilde, es jums tagad to saku un
 ceru, ka jūs šīs jūtas zināsit cienīt un pieņemsit manu
 uzticīgo roku un visu, kas man pieder. Dari mani laimīgu,
 sirdsmīļā Klotilde, dari ir sevi laimīgu — neapkrāp
 ilgāki savu mīļoto sirdi — es zinu un jūtu, ka tā jau sen
 pukst priekš manim — tavi mīļie bālie vaigi, tavi —   
 —» Viņš bija ceļos nometies un gribēja apkampt Klotildes
 kājas, kad tā, it kā no odzes durta, piepeši uzšāvās
 stāvus un, kādus soļus atkāpdamās un rokas krustām
 salikusi uz krūts, auksti un mierīgi atbildēja: 
 
 «Barona kungs! Es nezinu, kas jums devis tiesību mani
 apvainot. Es pieņemu, ka jūs reiz atkal esiet nodomājuši
 kumēdiņus izrādīt, pie kuriem es, zināms, nevaru piedalīties.
 Dzirdiet tad: viss, ko es pret jums jūtu, ir dziļa
 necienīšana un nicināšana! Ar to, es domāju, pietiks jūs
 vienu par visām reizēm atraidīt!» 
 
 Kad zibens Bušmani būtu trāpījis, tad tas nebūtu vairāk
 varējis būt apskurbis un satriekts nekā caur šiem vārdiem.
 Nekad viņš nebija šaubījies, visa pasaule bija ticējusi,
 ka Klotilde uz viņa bildināšanu gaidīt gaida, un nu
 viņš no viņas pašas mutes dzirdēja tādu spriedumu 
 — spriedumu, kas sagrāva visas viņa cerības un lepnos
 mērķus, kas viņu padarīja par nievātu vīru. Viņš tanī acumirklī
 nespēja apķert, ka tas arī jele pasaulē varēja notikt.
 Viņš — tā atraidīts, tā nicināts, viņš slavenais
 — barons Bušmanis, «zalonu lauva»! Gluži satriekts viņš
 vēl tupēja uz ceļiem, kad Klotilde sen jau bija aizgājusi. 
 
 Pa tam vecā Volgeruha, pilnīgi pārliecināta, ka šovakar
 
 
 svinēs saderināšanu, Zūzi sūtīja pēc saimnieces, gribēdama
 tai jau iepriekš ziņot, lai tā no pagraba liek uznest
 šampaņeri u.c. Kad Zūze savu uzdevumu izpildīja, tad
 Potivariene patlaban bija sataisījusies uz vakara pātariem
 un šķirstīja pa veco Bankavu. Ātri iziedama, viņa to bija
 paņēmusi līdza un steidzās uz Volgeruhas istabu, bet šī,
 savu pirmo nodomu gluži aizmirsusi, bija jau atkal citur
 aizsteigusies, priecīgo ziņu izpaust. Potivariene, savas bezzobīgās
 draudzenes ligzdu tukšu atrazdama, devās pa otro
 istabu rindu uz zāli. Viņa ienāca «apaļajā istabā» tanī
 brīdī, kad Klotilde bij no tās izgājusi un barons Bušmanis
 tur vēl tupēja uz ceļiem. Domādama, ka viņš Dievu lūdz,
 viņa iesaucās: 
 
 «Slavēts esi Tu, kas Tu visā izraelī jele vienu uzticīgu
 dvēseli esi atstājis!» 
 
 «Barona kungs, lūgtu pie tējas,» Ošu Juris, durvis pataisījis,
 tanī pašā brīdī bildināja un, arī Potivarieni ceļos
 nometušos ieraudzījis, piezīmēja: 
 
 «Vai, māmiņ, puiši jau gaida uz pātariem!» 
 Barons nu atmodās, pacēlās un atsēdās uz krēsla, bet
 Potivariene, vēl allaž nezinādama, ko viss tas nozīmē?,
 iesaucās: 
 
 «Netraucē tu mūs!» 
 
 Sacīja un aizgāja. — — 
 
 Visi jau sēdēja ap tējas galdu, bet barons Bušmanis vēl
 nebija atnācis. 
 
 «Vai tu barona kungu aicināji pie galda?» lielskungs
 jautāja. 
 
 «Jā, cienīgs tēvs — viņš ir apaļajā istabā?,» Juris atbildēja.
 
 
 Barons Kronšilds, no visa, kas pa tam noticis, vēl nekā?
 nezinādams, pacēlās un gāja uz apaļo istabu, un, tur
 iegājis, sacīja: 
 
 «Lūgtu, barona kungs, mēs uz jums jau gaidām!» 
 
 «Liec iejūgt!» Bušmanis, nebūt nepamanīdams, kas ar
 viņu runāja, rupji uzsauca. 
 
 Nama tēvs aizgāja un, pie galda nosēzdamies, uz Juri
 sacīja: 
 
 «Aizej un liec iejūgt barona Bušmaņa zirgus.» 
 
 «Jā, cienīgs tēvs!» 
 
 Vēl tanī pašā vakarā visa muiža zināja, ka barons Bušmanis
 no Klotildes dabūjis «briesmīgu kurvi». 
 
 
 «Tātad nu šodien divi gabali aizbrauca uz neatnākšanu,»
 Rumbenieks piezīmēja un tad, smēķi taisīdams un kuplus
 dūmus laizdams, sacīja: «Pīķis ir trumpā, velc vaļā,
 Bērziņ!» 
 
 8. «AR DIEVU!» 
 
 «Kur jaunais kučieris aizbrauca?» Felzenbergs prasīja
 Jurim, kad šis otrā dienā viņu aicināja uz pusdienu. «No
 laukiem pārjādams, es viņu redzēju vienu pašu aizbraucam.»
 
 «Vai, cienīts jaunskungs, vata jūs vēl nebūt neziniet?
 Jaunkundze Klotilde jau ir slima — vecais sūtīja pēc
 daktera, gribēju teikt, pēc jūsu svaiņa.» 
 
 Felzenberģim no rokām izkrita grāmata, ko tas turēja.
 Viņš bija ļoti iztrūcies. 
 
 «Slima? Kas viņai kait? Vai grūti slima? Vai pavisam
 gultā?» 
 
 «Nē, cienīts jaunskungs; viņa var iet, staigā drusciņ,
 bet ir ļoti bāla un vāja un labprāt nerunā, ir iegrimusi
 domās skatās ilgu laiku uz kādu lietu un nebūt nedzird,
 ko tai saka. Viņa izskatās tā, it kā būtu grūtu slimību
 izcietusi un ka galva vēl nebūtu pilnīgi stipra. Man ļoti
 žēl mūsu mīļās jaunkundzes. Visi ir ļoti noskumuši. Vecais
 staigā nemierīgs pa savu istabu un ir arī domīgs.
 Kad viņš no jaunkundzes atnāca man tur istabā bija
 darbs —, tad es viņu pamanīju raudam. Lielmātei ir saraudātas
 acis. Un tā lielākā nelaime ir tā, ka jaunkundze,
 kad viņai prasa, kas kait, allaž atbild: «Es esmu vesela 
 — man tik tāds ģībonis uznāca, gan jau atkal pāries.» Bet
 nepāriet vis, nu jau ir pusdiena un nebūt nav labāki. Ilgi
 viņa stāvējusi savā istabā pie loga un skatījusies uz to
 jauno liepu, kas tur gaņģa malā, tik ilgi, tik stīvi, it kā
 tur ko ievērojamu redzētu. Un tad viņa izgāja meža
 dārzā. Zūze teic, ka viņa tad nogājusi un apsēdusies uz
 to beņķi, kas tur stāv pretim tai vietai, kur vakar jūsu
 tēva tēvs bija nolikts. Lielmāte aizgājusi viņai pakaļ un
 atradusi viņu tāpat sēžot un uz zemi skatoties, it kā tur
 ko meklētu. Un, kad viņa pārnāca pilī, allaž klusu ciezdama,
 tikai uz mātes un tēva jautājumiem atbildēdama, tik
 bāla, tik skumīga, it kā viņa būtu notiesāta uz nāvi, — va
 jūs ziniet, jaunskungs, tad man arī sāka asaras birt. Es
 domāju, va tik tas barons Bušmanis viņai nav tos sirdēstus
 padarījis, bet daktera kungs to taču apspriedīs labāki. 
 
 
 Lūgtu nu, jaunskungs, nākat pie galda — jums gan būs
 jāēd vieniem pašiem, vecie neēdīs.» 
 
 «Es ar neēdīšu, man sāp galva, domāju, vakar esmu
 saaukstējies, — kas saņems dakteri?» 
 
 «Es; vecais man jau vakar teica, ka es nu esot Freimaņa
 vietā un cita sulaiņa nebūt vairs neņems.» 
 
 «Tad ir labi. Vai jūs man darīsiet vienu labumu?» 
 
 «Vai, jaunskungs, kā nu jūs runājiet — tūkstots labumu,
 ja tikai to varu.» 
 
 «Paldies; kad dakteris atbrauc, tad uzlūdzat viņu pirms
 augšām pie manim vai nepiemirsīsiet?» 
 
 «Nē, jaunskungs, kā nu tādu svarīgu pavēli var piemirst.
 Jums ir galvassāpes, jums vajaga daktera — es
 saprotu un pareizi izpildīšu.» 
 
 Pēc kādas stundas atbrauca dakteris Bahs. Osis viņu
 uzlūdza augšām pie Felzenberģa. 
 
 «Oho — man liekas, ka Upleja pārvērtusies par slimnīcu!
 Klotilde esot pie miršanas, kā kučieris man teica,
 un tu, mīļo Eduard, izskaties tā, it kā nupat būtu no kapa
 izlīdis,» dakteris sacīja, Eduardu apsveicinājis un tūdaļ
 viņa asins cirkulācijas spēku pēc pulksteņa mērodams.
 «Ļoti nevienādi; brīžam ātri kā spēcīga straume, brīžam
 tuvu pie nostāšanās. Vakar vēl vesels hm. Man liekas,
 ka te mazāk miesas nekā garīga slimība — kas tevi tā
 sakarsējis, satricinājis, Eduard?» 
 
 «Nekas — esmu vesels!» 
 
 Eduards nosēdās uz zofaju, viņa acis bija dziļi iekritušas,
 viņa krūts strādāja spēcīgi — viņš meklēja atspaidu
 uz zofajas lēni. 
 
 «Tā, atdusies, līdz es uznākšu no Klotildes.» 
 
 Dakteris gāja, Eduards kā zibens uzlēcās, satvēra viņa
 roku un drebošā balsī sacīja: «Ne soļa tu neiesi, iekam
 neesi dzirdējis, kas man tev jāsaka!» 
 
 «Tad, lūgtu, pasteidzies — mani sen jau gaida apakšā.
 Kas tev sakāms?» 
 
 «Klotilde ir slima!» 
 
 «To es zinu.» 
 
 «Viņa ir ļoti slima!» 
 
 «No tam es pārliecināšanos.» 
 
 «Vai tu pazīsti viņas slimības cēloni?»
 
 «Ir to es cerēju atrast,» dakteris atbildēja. 
 
 «Nē — tu viņu neatradīsi — ja — es — tev — visu
 neizstāstu!» 
 
 «Ā — tas ir cita lieta. Vakarējs kurvis, ko?» 
 
 
 «Nē, Klotilde mīl nelaimīgi — bez — cerībām!» 
 
 «Tak ne baronu Bušmani?» 
 
 «Nē. Ko viņa mīl, cik un kā vien sievietis var mīlēt,
 tas cieš tāpat kā viņa — ir viņš mīl nelaimīgi — bez cerībām!»
 
 «Gatavs romāns, tas tak nebeigsies ar aizbēgšanu?» 
 
 «Esi nopietns, esi žēlsirdīgs!» 
 
 «Žēlsirdīgs par tādu nepraktisku mīlestības pāru! Abi
 mīl, abi ir nelaimīgi, un kādēļ? Viņi grib precēties un neprecas,
 un šo pāru es lai gan vēl nožēloju! Ha, ha, ha! Va
 zini, Eduard, neviens gan nevar vairāk mīlēt, nekā mēs
 mīlamies ar tavu teicamo māsu Mariju, bet re — mēs
 panācām, ko mēs gribējām — aba tādēļ, ka mēs tik karsti
 mīlējāmies. Ja mēs būtu mīlējušies bez kāzām, es domāju,
 mēs tad būtu tikpat nelaimīgi kā Klotilde esot. Kādēļ viņa
 tad neprecas?» 
 
 «Tas nevar būt!» 
 
 «Kādēļ?» 
 
 «Viņas kārta — — un es — — neesmu — muižnieks!» 
 Eduards izspieda iz savas nomocītās krūts un tad it kā
 ģībonī pakrita atpakaļ. 
 
 «Tu —u —? Tu tas esi?» 
 
 «Jā!» 
 
 «Tā ir cita lieta, tā nu gan ir — nelaime! Bet kā tas
 tik ātri tā gadījās?» 
 
 «Tas nav ātri — slepeni jeb viens no otra nekā nezinādami,
 mēs jau esam mīlējušies no pirmām jaunības
 dienām. Tagad nu šis slepenais uguns ir liesmās un šīs
 liesmas neviens nevar remdēt, slāpēt — neviens, neviens!»
 
 «Kādēļ tu tad nāci atpakaļ? no lekškrievijas?» 
 
 «Jūs jau visi tā gribējāt. Es nezināju, ka Klotilde mani
 mīl, un pats sevi es jau būtu uzvarējis, bet viņa — viņa to
 nespēj viņu šī nasta nospiedīs!» 
 
 «Aiz mīlestības tik ātri nemēdz mirt. Bet es nevaru
 liegt, ka šeit ir ļoti apdomīgi jāstrādā. Eduard mīļo
 Eduard — tavs un viņas mūžs ir — samaitāts!» 
 
 «Tā ir. Esmu atsacījies no viņas, no visa, kas cilvēku
 dara laimīgu — laimīgu famīlijas dzīvē. Bet viņa 
 — viņa cieš neizsakāmi grūtas mokas. Ak Dievs kā viss
 tas beigsies! — Ja tas varētu būt, ka tik nevainīga, tik
 tīra un šķīsta radījuma nāves mokas grēcinieku dvēseles
 spētu atraisīt no grēku nastas, tad Klotilde šķīstītu neskaitāmas
 dvēseles. Un kā viņa cieš! Tik lieliskam, tik 
 
 
 augstsirdīgi, tik lēnprātīgi un padevīgi klusu, tik šķīsti
 un svēti!» 
 
 «Bet kas tagad jādara? Kur ir tas praktiskais ceļš, kas
 jāuzņem, lai šās ciešanas jele varētu mazināt, ja arī ne
 iznīcināt?» 
 
 «Tamdēļ es ar tevi gribu runāt. Es esmu apņēmies aizceļot
 — atpakaļ uz Iekškrieviju.» 
 
 «Ko tas līdzēs? Tu pa maz pazīsti sievieša sirdi, tu pa
 maz esi psihologs, dvēseles dzīves pratējs. Vai tu tiešām
 domā, ka tāda jaunava jele kad var aizmirst to, ko viņa
 tik spēcīgi, tik karsti mīlējusi, kad viņai ik dienas, ik
 stundas, ik minūtes stādās priekš acīm tās vietas, kur
 viņš staigājis, darbojies un arī mīlējis un cietis tā
 vieta, kur viens otram atklāja savu pilno sirdi jeb kur
 tā negribēdama izrādīja savu mīlestību? Katra tāda vietiņa,
 kur viņš savu kāju spēris, katrs nieciņš, kas viņa
 tuvumā jeb rokā bijis, atgādina viņu, sauc viņu atmiņā,
 un, tikko remdējusies, sirds rēta atkal un atkal no jauna
 tiek uzplēsta, un iz tās izverd dzīvības spēks līdz tad
 it visas cerības zudušas un to vietā iestājas vājība, nāvīga
 vājība un gara tumšums, beidzot nāve. Ja Klotildei
 būtu citāda daba, ja visa viņas dvēseles dzīve dibinātos
 uz mazāk smalkām jūsmām, uz mazāk ideāliskiem, šinī
 dzīvē tikai reti sasniedzamiem mērķiem, tad viņas mīlestības
 slimība pēc kāda laika zustu, kad tu aizietu, un viņa
 atkal būtu atdota dzīvei, varētu pēc gadiem atkal citu
 vīru mīlēt, ja arī ne vairs tik karsti, tik ideāliski un padevīgi.
 Bet Klotilde nav radījums, kas to paspēj, pēc manām
 domām, viņa dziedējama tikai caur aizstādīšanu tālu
 projām no tās vietas, kur viņas mīlestība un ciešana iesākās,
 caur ko vien var cerēt uz iekšķīgu pārvēršanos un
 beidzot uz sirds izveseļošanos un mieru. Klotildei jāceļo
 uz Itāliju!» 
 
 «Jā, jā — redzēšanās un šķiršanās, tas jau ir cilvēku
 liktens, un tā tam allaž būs būt — uz visu mūžu! Ar
 Dievu, dārgā, mīļā, šķīstā — ar Dievu — uz visu mūžu!» 
 
 Kad Eduards no saviem moku sapņiem atmodās, tad
 dakteris sen jau bija aizgājis. 
 
 «Ļoti laipni no jums, ka jūs tūdaļ nācāt,» barons Kronšilds
 dakteri apsveicināja. «Mana sieva jūs gaida apaļajā
 istabā.» 
 
 Dakteris iegāja tur. 
 
 «Klotilde ir slima, daktera kungs,» lielmāte sacīja, kad 
 
 
 Bahs ar viņu bija sasveicinājies. «Bet, iekam jūs viņu apskatāties,
 man jums kas jāsaka. Vakar barons Bušmanis
 viņu bildinājis un saņēmis atraidīšanu, es nezinu, aiz kādiem
 iemesliem. Viņa gan teic, ka viņa v. Bušmaņa
 kungu nevar mīlēt, bet man liekas, ka gan tikai viņa
 drusciņ pavaļīgā dzīve atbaidījusi Klotildi, kas no tās
 tak ko būs dabūjusi zināt; jo beidzamā laikā, no aizgājušās
 svētdienas, kad barons Bušmanis te bija, viņa man
 izrādījās it kā pārvērsta. Es ticu, ka viņai nenācās viegli
 viņu atraidīt, un nu viņa laikam atzīst, kādu upuri viņa
 nesusi savai nevainībai un sirds šķīstībai. Tā gan būs tā
 slimība. Jūs, kam mēs visu uzticam, gan no viņas vairāk
 izdabūsit zināt nekā mēs, tādēļ izdibinājiet visu un tad
 sakiet mums, kas darāms. Jūs ziniet, kā mēs savu vienīgo
 bērnu mīlam un netaupītu nekāda upura, ja viņas laime
 un sirdsmiers to paģēr. — Mēs ar ilgošanos gaidīsim uz
 jums.» 
 
 «Pēc labākās pārliecināšanās es izpildīšu savu pienākumu,»
 dakteris atbildēja un tad iegāja Klotildes lasāmā
 istabā. 
 
 Klotilde, pilnīgi apģērbusies, stāvēja pie loga un skatījās
 uz meža dārzu. Viņa atgriezās uz durvju pusi tikai
 tad, kad dakteris viņu sveicināja, un nāca tam pretim,
 sniedza viņam roku un jautāja: 
 
 «Ko dara Marija un mazais Eduards?»
  
 «Pateicos abi veseli. Bet kā jums klājās? Jūs esiet
 bāla un gluži piekususi. Lūgtu, apsēžaties!» 
 
 Klotilde paklausīja un tad atbildēja: 
 
 «Jā, vai ziniet, daktera kungs, īsti lāga man nav vis,
 bet varbūt es vakar esmu saaukstējusies — tas jau atkal
 pāries. Varbūt jūs man parakstīsiet kādu mikstūru pret
 saaukstēšanos?» 
 
 Bahs apraudzīja viņas rokas pulksteņus un atrada, ka
 tie gāja nevienādi un ļoti vāji. Vēl šo to jautājis, viņš
 sacīja: 
 
 «Es atronu, ka slimības simptomi (zīmes) vairāk aizrāda
 uz dvēseles dzīves līdzsvara trūkumu nekā uz miesas
 ciešanu. Vismazāki es atrodu saaukstēšanās vainu.» 
 
 «Es nevaru liegt — — » 
 
 «Lūgtu, neatraujaties, man jūs variet uzticēties!» 
 
 «Jā, es nevaru liegt, ka es savu sirds mieru esmu zaudējusi,
 ka es vairs neesmu tas jautrais un priecīgais bērns,
 kāds es biju vēl priekš īsa laika. Man ir bijuši daži iekšķīgi 
 
 
 cīniņi jāpanes, bet vai tad tas būtu tik svarīgs, ka es
 nu jau tiešām būtu slima?» 
 
 «Nu redziet, tas ir, kā ir. Ja es jums lai skaidri atbildu
 uz šo jautājumu, tad man nu gan pirms vajadzētu zināt,
 kādi šie cīniņi bijuši. Es dzirdu no jūsu mātes, ka jūs
 vakar baronu Bušmani atraidījuši?» 
 
 «Jā!» 
 
 «Vai tas jums varbūt padarīja kādus iekšķīgus cīniņus?» 
 
 «Nē — barons Bušmanis man ir tikpat vienaldzīgs kā
 kurš katrs svešs cilvēks.» 
 
 «To es ticu. Bet vai jums cits kāds cēlonis zināms jeb
 vai jūs varētu citu kādu cēloni uzdot, bez kā varbūt kļūtu
 aizņemts kāds sirds noslēpums, ko cits nevar zināt jeb
 ko jūs labprāt negribētu citam izpaust?» 
 
 Klotilde apdomājās. 
 
 «Vai tad ir vajadzīgs, tik dziļi redzēt manā sirds dzīvē,
 lai man varētu zāles parakstīt, kas lai strādā pret manas
 tā sauktās slimības simptomiem. Ja tāda bikts ko varētu
 līdzēt, tad jau katoļu priesteri būtu tie labākie dakteri!» 
 
 Dakteris Bahs atzina, ka Klotilde savu noslēpumu viņam
 negribēja uzticēt, un tādēļ viņai vairāk nemācās virsū.
 Viņš gāja tiešām uz savu mērķi. 
 
 «Manā nodomā, cienītā jaunkundze, tas nebūt nebija,
 jūs bez vajadzības apgrūtināt. Bet jūs esiet slima, mans
 uzdevums ir jums līdzēt, tādēļ man taču vajadzēja pārliecināties,
 kāds cēlonis šai nenoliedzamai slimībai.» 
 
 «Nu tad pieņemiet, ka šis cēlonis ir meklējams manos
 sirds cīniņos, ko es nevienam negribu izsacīt, jo līdzēt
 man taču tā kā tā neviens nevar.» 
 
 «Es negribu pieņemt, ka šie cīniņi zīmējas uz reliģijas
 jautājumiem?» 
 
 «To pieņemdami, jūs būtu uz neīsta ceļa.» 
 
 «Tad man pietiek ar to, ko es zinu. Es domāju, jums
 darīs ļoti labi dzīves vietas pārmainīšana, p. p., kad jūs
 ceļotu uz Itāliju vai Šveici.» 
 
 Klotilde satrūkās. 
 
 «Vai tam vajaga būt, vai man tiešam jāšķiras no dārgās
 dzimtenes, no visām mīļām vietiņām, no — — — » 
 
 Viņa tālāk nevarēja runāt, viņas balss aizrāvās, viņa
 raudāja. 
 
 «Es zinu, cik grūti jums nākas no visiem šiem dārgumiem
 šķirties, mīļā jaunkundze, bet šinī šķiršanā vien es
 ieraugu līdzekli un ceļu, ka jūs atkal atdabūtu iekšķīgo 
 
 
 līdzsvaru, sirds mieru!» dakteris lēna, līdzcietīgā balsi
 atbildēja, Klotildes bālo rociņu lēni spiezdams. 
 
 Viņa raudāja — raudāja karstas asaras. 
 
 «Kad tas citādi nevar būt, tad es padodos jūsu spriedumam
 un savu mīļo vecāku gribai — es iešu!» Klotilde
 pēc brīža atbildēja. «Kad mums jāizbrauc?» 
 
 «Cik ?ātri iespējams — rītu, parītu!» 
 
 «Jūs esiet nežēlīgs, daktera kungs, tik ātri — tik ātri
 un — — un uz visu mūžu!» viņa lēnām, it kā pie sevis 
 gaudoja. 
 
 «Neraudiet, mīļa Klotilde, jūs jau atkal pārbrauksit 
 — būsit atkal laimīga — Dieva rokā stāv viss!» 
 
 «Laimīga — es esmu atsacījusies no visas laimes — no
 visas!» 
 
 «Apmierinājaties!» 
 
 «Es būšu mierīga un panesīšu ar pacietību, ko liktens
 man uzlicis.» 
 
 «Un ar cerību!» 
 
 «Nē, daktera kungs, man vairs nav ko cerēt! Es padodos
 Dieva gribai, bet laime man šinī pasaulē vairs nezied!»
 
 Pēc brītiņa viņa jautāja: 
 
 «Es tak varu līdz ņemt lietas, kas man mīļas?» 
 
 «Visu, kas jums atgādina uz jūsu sirds cīniņiem, jūs
 nevariet līdz ņemt!» 
 
 «Cik nežēlīgi — arī to ne! Kādēļ tu mani esi atstājis,
 mīļais Dievs!» — — — — — —  
 
 Pie Klotildes vecākiem iegājis, dakteris Bahs izskaidroja,
 ka Klotilde tiešām slima un ka šī slimība dibinājās
 uz gara jeb dvēseles cīniņiem. 
 
 Viņam neesot bijis iespējams no Klotildes izzināt, kas
 tas īsti par cēloni ir, bet caur sarunu ar viņu viņš pārliecinājies,
 ka tikai dzīves vietas un klimata pārmainīšana
 atļauj cerību uz pilnīgu atveseļošanos. Šeitan tā neesot
 cerējama. 
 
 Viņš liekot priekšā, lai barona kunga famīlija ceļojot
 uz Itāliju un, cik ātri vien iespējams, varbūt jau pēc
 pāris dienām, lai viņa vēl vairāk neiesakņojas. — Svešatnē,
 tālu nost no šejienes iespaidiem, Klotilde varbūt jo vairāk
 atklāšot savu sirdi, un tad būšot iespējams gādāt, ka viņa
 pilnīgi izveseļojas un tiek atdota atpakaļ sadzīves jautrumam
 un priekam. 
 
 Klotildes vecāki, allaž vēl ticēdami, ka vakarējs «kurvis»
 pie visa vainīgs, šim padomam pilnīgi piekrita, un, 
 
 
 dzirdējuši, ka arī viņu meita tam nepretojas, viņi nosprieda
 jau parītu aizbraukt. Tādēļ jau tūlīt šinī pēcpusdienā
 aizsūtīja ziņu baronam Drahenklau, lai tas atbrauc,
 jo viņam bij rokā vecā lielkunga vēl neatsauktā ģenerālpilnvara,
 kuru viņš nu it labi varēs izlietot. 
 
 Barons Drahenklau arī jau tanī pašā vakarā atbrauca un,
 jebšu no sirds nožēlodams, ka Klotildes saslimšana devusi
 iemeslu uz aizceļošanu, viņš ar mīļu prātu uzņēmās izpildīt
 sava mīļākā drauga vēlēšanos un priecājās no
 sirds, ka Felzenbergs, tik mācīts un saprātīgs vīrs, viņam
 būs par palīdzētāju un amata draugu. Abi vecie baroni
 norunāja, ka Felzenbergs ieceļams par pilnvari vārda tuvākā
 jeb sīkākā ziņā un ka viņam tikai jo svarīgās ārīgās
 darīšanās jāsaņem vajadzīgā instrukcija no ģenerālpilnvaras.
 Tādēļ viņam uzticama muižas policija un valde,
 meža un visas muižas rēķinumu un grāmatu pārtulkošana,
 ļaužu un amata vīru pieņemšana un atlaišana, ar
 vārdu sakot: viņš iestājas kunga vietā un visiem viņam
 ir jāklausa, it kā pašam muižas īpašniekam. — Fihtenbergs,
 Potivariene un Lācis, ne mazāk Anna Volgeruh
 uz savu vīzi gan mēģināja pierādīt, ka Upleja caur to
 apkritīšot jeb nogrimšot, bet barons īsi viņiem pavēlēja
 Felzenberģi uzlūkot par savu priekšnieku un kunga vietnieku.
 
 
 Visa muiža atkal bij iztrūkusies, bet arī priecīgi pārsteigta
 šo notikumu un nosacījumu dēļ, un kā īsi priekš
 jaunā muižkunga atnākšanas, tā arī tagad atkal bija konferences,
 iešana un skriešana, runāšana un čukstēšana
 pret un par Felzenberģi bez gala, jebšu viss tas it nekā
 nevarēja pārgrozīt no tam, kas no vecā lielkunga visgalīgi
 bija nosacīts. 
 
 Tātad Felzenberģim bija pilnas rokas darba ar rēķinumu
 un inventāra saņemšanu, jo līdz šim viņš visu tikai bija
 apskatījies, gribēdams jo tuvāki iepazīties ar visām Uplejas
 būšanām. Šinīs pāris dienās viņš nebūt nerādījās
 kunga famīlijā, viņš aizbildinājās ar steidzamiem darbiem
 un lūdza, lai viņam ēdienu nes augšām, kas arī notika.
 
 Tā steidzot un čumot, bija atnākusi tā diena, kas
 bija nolikta aizceļošanai. Tikai īsi priekš aizbraukšanas
 pa stafeti bija jāpiesūta caur telegrāfu paģērētā ārzemes
 pase no gubernatora — tagad viss bija gatavs, un abi
 kučieri jau sāka savus zirgus iejūgt. Bija norunāts, ka
 Felzenbergs kopā ar veco baronu Drahenklau ceļotājus
 pavadīs līdz muižas robežām. Dārznieks Puķe bija izmeklējis
 
 
 skaistākās rozes un citus ziedus, ko kungiem, īpaši
 Klotildei, līdz dot. — Liels pulks ļaužu, jebšu darba diena
 bija, sanāca no mīļotiem kungiem atvadīties. Potivariene
 gaudoja un ar priekšautu slaucīja savas sarkani saraudātās
 acis. — Volgeruha nodarbojās iekšā, lielmāti un
 Klotildi ar šādām tādām muļķībām nomocot. Ošu Juris
 strādāja naigi, un pavārs Pētersile bija apgādājis teicamu
 ceļa elpu. 
 
 Kariete un pusrati piebrauca — viss bija gatavs. Nama
 durvis atdarījās, un uz lievenēm pirms iznāca barons
 Kronšilds, lepni un pilns godības un nopietnības, kā jau
 allaž. Pēc viņa iznāca Klotilde, bāla un ar nopietnu seju
 kā jaunava, kas notiesāta uz nāvi. Viņa bija mierīga un
 sveicināja visapkārt. Sāpīgs smaids parādījās uz viņas mīļās
 sejas. Pēc viņas iznāca lielmāte, laipna un mīlīga,
 jebšu šodien ļoti noskumusi. 
 
 Barons sapulcējušos īsiem vārdiem uzrunāja, lika tiem
 pie sirds, lai paliek uzticīgi un paklausīgi, kā allaž. Godbijīgi
 visi noņēma cepures un bučoja viņa rokas un svārkus.
 Daži raudāja. 
 
 Kad Klotilde pa trepēm nonāca zemē, tad sievas, meitas
 un bērni viņu apkaisīja ar puķu ziediem, bučoja viņai
 rokas un drēbes un slaucīja asaras. Klotilde neraudāja.
 Viņa skatījās nopietnām acīm uz visu, kas notika, it kā
 viņa to nebūt nesaprastu. 
 
 Viņa vairs nevarēja raudāt. 
 
 «Ar Dievu!» viņa lēnā balsī sacīja, un «Ar Dievu!»
 atskanēja sāpīgi viņas sirdī. Pie viņas nedrošiem soļiem
 varēja nomanīt, ka viņai trūkst pabalsta Felzenbergs
 piesteidzās klāt un aizveda viņu pie ratiem, un līdzēja
 viņai iekāpt. 
 
 «Paldies, Eduard — ar Dievu! Cik labs un mīļš tu esi 
 — ar Dievu!» viņa, tikko dzirdot, vairāk čukstēja nekā runāja.
 
 Eduards atgriezās un — raudāja; viņam nāvīgi dūrās
 sirdī Klotildes neizsakāmās mokas un mierīgā padošanās
 liktenim. 
 
 Kad arī lielmāte bija atvadījusies no visiem, tad Rumbenieks
 uzklačoja un sāka braukt. Viņš veda abas dāmas
 karietē, jaunais kučieris savos pusratos baronus un Felzenberģi.
 
 Pie robežām pagasta ļaudis bija sapulcējušies, citi jāšus,
 citi kājup. Ziņa, ka kungi aizbrauks, vēja spārniem 
 
 
 bija izplatījusies. — Pagasta amata vīri, savas amata
 zīmes pie krūts piesprauduši, bija nostājušies pēc kārtas.
 Viņi saviem mīļiem kungiem vēlēja laimīgu ceļošanu. Pētersona
 teicamais dziesmu koris arī bija atnācis. Pētersons
 valkāja kunga dāvināto pulksteņu, un jaunavas bija
 balti ģērbušās. Ko tur šķiroties dziedāja, tas bija tik sēri,
 tik sēri! Felzenbergs atvadījās no lielkunga, kas pa tam
 ar saviem uzticīgiem ļaudīm sarunājās; tad viņš piegāja
 pie karietes. Lielmāte runāja ar daiļām jaunavām, kas
 raudāja un pasniedza viņai puķes. Eduards bija piegājis
 tanī pusē, kur Klotilde sēdēja. Viņa jau bija gaidījusi uz
 viņu. 
 
 «Nu mums jāšķiras, Eduard,» viņa sēri čukstēja, «es
 domāju — uz visu mūžu! Tagad vēl runāsim kādu vārdiņu,
 — beidzamo reizi. Es tevi mīlu un mīlēšu uz visu
 mūžu, Eduard. Tikai tu dzīvo un dzīvosi manā sirdī. Es
 zinu, mēs paliksim šķirti — liktens mūs šķir. Bet es tevi
 mīlēšu — līdz kapam! Un citu vīru es nemīlēšu un, ko es
 nemīlu, to es neprecēšu. Esi laimīgs! Mīli tu citu, ja tu
 vari — neievēro manis mēs jau tā kā tā nevaram, nedrīkstam
 savienoties. Bet sirdī es tev palikšu uzticīga. 
 — Še, ņem šo rozi, Eduard, kā beidzamo piemiņu. Un nu
 ar Dievu — ar Dievu! Skūpsti manu roku — sirdī es
 skūpstu tevi! Ar Dievu, Eduard, ar Dievu!» 
 
 Tikai Eduardam šie lēnā, rāmā balsī runātie vārdi bija
 dzirdami, un tikai Eduards caur tiem dziļi bija aizgrābts
 un satricināts. Viņš skūpstīja Klotildes mīļo, bālo roku,
 un uz tās palika asaru piles, ko Klotilde noskūpstīja. Tad
 viņa, piekususi un, it kā nāves biķeri iztukšojusi, atlaidās
 atpakaļ uz karietes ķiseniem. — — — 
 
 Vēl no lielmātes atvadījies, Eduards aizgāja atkal uz
 Klotildes pusi, no kuras arī vecais barons iekāpa karietē. 
 
 Nu brauca projām. Vēl reizi Klotilde skatījās ārā pa
 karietes logu, sacīja uz Eduardu «Ar Dievu ar Dievu!»
 un tad vicināja savu kabatas lakatu. Tas nokrita zemē 
 — Eduards to uzņēma un skūpstīja — skūpstīja un noslaucīja
 savas asaras, kamēr Drahenklau izrunājās ar pagasta
 ļaudīm. 
 
 Likteņa konsekvences jeb darbošanās augļi bija darījuši
 savu pienākumu, sadzīves aizspriedumi bija nāvīgi
 ievainojuši divi skaistas, tīras sirdis, bija nomaitājuši divu
 dzīvību jaukākos ziedus! 
 
 «Tas ir cilvēku liktens, — tas ir likums, kas it visur 
 
 
 valda — it visur!» Eduards, vēl ilgi skatīdamies uz aizbraucējiem,
 filozofēja un tad pie sevis sacīja: 
 
 «Ar Dievu, mīļākā, skaistākā un labākā — ar Dievu 
 — uz visu mūžu!» 
 
 9. PĒRKONA GAISS UN TAISNS SODS 
 
 Kad Graupmaņa kungs bija sacījis, ka līdz ar Felzenberģi
 pār Upleju esot nācis citāds gars, tad viņam bija
 pilna taisnība, jebšu gan šis gars nebija vis ļauns, bet
 labs. 
 
 Felzenbergs savu vērību vispirms grieza uz ļaužu gara
 dzīvi un iznīcināja dažu nederīgu jeb skādīgu veclaiku
 ieradumu un gara mērdēšanas līdzekli. Pēc kādām nedēļām,
 svētdienas rītā, viņš sapulcēja kungu nama lielajā
 zālē it visus muižas iedzīvotājus un tos uzrunāja tā: 
 
 «Mani draugi un līdzstrādnieki! Jums ir zināms, ka
 mūsu lielskungs mani iecēlis savā vietā, līdz viņš pārnāks,
 un ka ģenerālpilnvaris ir teicamais barons Drahenklau,
 pie kura katrs var žēloties, kas domā, ka es viņam
 netaisnību jeb pāri darot. Pa tam es savu pilnvaru izlietošu,
 ka es priekš Dieva un sava kunga varu pastāvēt un
 atbildēt. Vispirms es prasu, ka mani nosacījumi no it visiem
 bez pretrunas un kavēšanās tiek izpildīti, jo tikai tā
 būs iespējams it visur kārtību uzturēt. Es ticu un ceru,
 ka jūs savam kungam, kas jums tik daudz laba darījis,
 allaž būsit un paliksit uzticīgi un paklausīgi, — ievērosit
 viņa labumu, novērsīsit viņa skādi. Tas ir jūsu pienākums,
 to no jums var prasīt. Bet cilvēkam nebūs vien
 darīt, ko no viņa var prasīt, viņam būs vairāk darīt, to
 māca mūsu dārgā ticība, to prasa īsta Dieva bijāšana un
 cilvēku mīlestība, un es vēlētos no sirds, ka tās jaukās
 un dārgās saites, kas šejienes sadzīvē jau no gadu simteņiem
 ir vītas starp dzimtkungu un ļaudīm, nekļūtu vis
 atraisītas, saraustītas, bet paliktu allaž jo stiprākas, jo
 spēcīgākas. — No savas puses es gādāšu, ka jums tas
 nenāk grūti. 
 
 1) Neviens nedrīkst pa svētdienām staigāt pa krogiem
 un tur plītēt un piedalīties pie nekārtīgas dancošanas un
 citiem kārtīga cilvēka necienīgiem priekiem. Krodzinieki
 no manim ir jau saņēmuši stingru pavēli, ka viņi nekādas
 tādas dzīras bez manas atļaušanas nedrīkst izrīkot, un pagasta
 valdi es esmu uzaicinājis savā apgabalā lūkot, ka 
 
 
 šis nosacījums stingri tiek ievērots. Ar to nav sacīts, ka
 es sabiedrīgai dzīvei būtu pretim. Nemaz nē; bet šinī ziņā
 jāievēro tiklības likumi un īstas attīstības pamati. Kādēļ
 tad taisni krogos sanākt? Kādēļ ne citur? Tas ir vecs un
 ļauns ieradums, kas jāiznīcina. Krodzinieki izrīko tādas
 sanākšanas, lai tie vairāk naudas ieņemtu; tādēļ viņi nav
 sodāmi, jo katrs iziet uz peļņu. Bet arī tiem citiem jāievēro
 savs labums, nav jādara sev par skādi, lai cits dzītu
 savu peļņu. Bet skāde notiek liela, kad velti savu naudu
 tērē un pie tam vēl kalpo netiklībai. — Satikties un priecāties
 var arī mājās, bez liekām izdošanām, bez klajām
 nekārtībām, kā tas krogos notiek. Tik ka viss jāiegroza
 lietderīgi un ar laiku to panāks, kad tikai krogu dzīvi
 atstās. 
 
 2) Divkārtīgā pātaru skaitīšana svētdienās ir izrādījusies
 par Dieva vārdu necienīgu valkāšanu, tādēļ turpmāk
 tikai vienu reizi turēsim nama Dieva kalpošanu. Kas
 vairāk vēlas, var iet baznīcā. Svētdienas rītos, pulksten 8,
 nevis septiņos visiem jāsanāk pie Dieva kalpošanas, pie
 kuras es katru reizi spēlēšu ērģelītes jeb harmoniumu, kas
 tagad kādā kaktā velti stāv. Ar paceltu sirdi un prātu
 katram būs atnākt uz nama Dieva kalpošanu un tā to
 pabeigt. Tikai tad tā atnesīs labus augļus, šķīstīs sirdi un
 vedīs Dievam allaž jo tuvāki. 
 
 3) Pēc brokasta, tas ir, svētdienās, var iet baznīcā vai
 savus draugus apmeklēt. Ja kāds priekš vakariņām nevar
 būt mājās, tam iepriekš jāizprasās. Kas neiet baznīcā vai
 citur, tas jaunā ērberģa lielākā istabā atradīs derīgas grāmatas
 un ne vien «Latviešu Avīzes», kā līdz šim, bet arī
 «Baltijas Vēstnesi» un «Mājas Viesi». Kārtību lasīšanas
 istabā uzlūkos vagaris Bērziņš pēc īpašiem nosacījumiem.
 Tur nedrīkst troksni darīt, dzert u. t. pr. 
 
 4) Svētdienas pēcpusdienā nav aizliegts padancot, manis
 dēļ, arī «ripas kaut» un citādi godam papriecāties, bet es
 saku godam. Uz to es likšu to vislielāko svaru. Meža
 dārzs ir katram vaļā, tak es ceru, ka jūs mums līdzēsiet
 aizsargāt kociņus, puķes, putnu ligzdas utt. Sevišķi es
 vēlētos, ka jūs pēc pusdienas sāktu vingrot un atmestu
 riebīgo cīkstēšanos un neprātīgo akmeņu celšanu. Vingrošanu
 es pats vadīšu. 
 
 5) Kas grib aplūkot mūsu mīļo kungu istabas, bilžu
 galeriju, bibliotēkas istabu u.c., — tas to var darīt, bet
 jāpieteicas pie Ošu Jura, kas visu izrādīs un izstāstīs.
 Tāpat nav aizliegts augļu dārzā iet, bet jāpieteicas pie 
 
 
 mūsu dārznieka Puķes kunga un jāsargājas cieti jeb ko
 aiztikt. 
 
 6) Kas svētdienās grib piebiedroties man, kad es eimu
 pa laukiem un druvām, tas to var darīt, ar mīļu prātu
 es izstāstīšu un izskaidrošu dabas noslēpumus un mīļā
 Dieva lielos un gudros darbus. Viņa jaukā pasaulē var
 ļoti daudz mācīties un, viņa radības pēdām pakaļ ejot,
 tuvoties Viņam pašam. 
 
 7) Viss tas zīmējas arī uz meitām, kuras līdz šim, kā
 man liekas, dārgo laiku ir pavadījušas ar niekiem un nepatīkamu
 greznošanos. 
 
 8) Stingri ir aizliegts pa naktīm apkārt vazāties un meitām
 gulēt uz laidara vai citur ārpus istabas. Kas šo nosacījumu
 pārkāps, to bez žēlastības atraidīšu no dienesta. 
 
 9) Nebūs algu izdot par niekiem, — par jaunmodes drēbēm.
 Ģērbjaties glīti un patīkami, bet nedariet citiem visu
 pakaļ, it kā jūs būtu mērkaķi. 
 
 10) Dzērāju un trumpotāju uz naudu Uplejas muižā nedrīkst
 būt. Godīga kāršu paspēlēšana nav liegta, taču to
 vajadzētu tik reti, cik vien iespējams, lietot — mums ir
 daudz, daudz labāku darbu un laika kavēkļu.
 
 11) Šad un tad es izrīkošu godīgas viesības un uzlūgšu
 tad Pētersona kori; bet jums to pirms būs izpelnīties caur
 tikumīgu, krietnu dzīvi. 
 
 12) Turpmāk es mēģināšu dibināt svētdienas skolu, un
 vadīsim to abi ar mūsu teicamo pagasta skolotāju. Tagad,
 vasarā, tas nebūs iespējams. Ļoti priecātos, ka jūs vairāk
 spētu kopt tautas dziesmas. Jūsu starpā ir daži krietni
 dziedātāji, tie lai ir par vadoņiem. 
 
 13) Katrs, kam kas uz sirdi, kas grūtībās un bēdās, mani
 allaž atradīs gatavu viņam nākt palīgā ar padomu un darbiem,
 cik tas vien iespējams. 
 
 Un nu, mani mīļie, mēs esam izrunājušies. Jūs nu ziniet,
 ko es gribu, kas jums jādara. Viss tas nāks jums pašiem
 par labu. Lai Dievs mums visiem palīdz!» 
 
 Bezgalīgs «Lai dzīvo augsti jaunais muižkungs!» un
 «Hurā!» atskanēja zālē. 
 
 «Mēs visu to darīsim — mēs paklausīsim visās vietās,»
 runāja tad vecākais puisis, un: 
 
 «Jā — mēs tā darīsim!» apsolījās citi. 
 
 Meitas nostājās ap Felzenberģi un gribēja viņam bučot
 rokas, bet Felzenbergs to neļāva. Viņas tad sirsnīgi pateicās.
 
 
 
 Kāds vecītis sirmiem matiem apkampa Felzenberģi un
 sacīja: 
 
 «Nu ir viss labi! To gan nevarēja ne sapņot, ka mums
 reiz atnāks tādi laiki. Lai mīļais Dievs uztura mūsu kungus
 un mūsu jauno muižkungu!» 
 
 «Kas še notiek? Ko jūs šeit gribat? Buntavnieki! Ārā
 no tā kunga nama, ārā!» Potivariene, kas nupat kā
 ieskrēja, pūzdama, elsdama, kvieca pilnā kaklā. Ļaudis
 bija ienākuši zālē no dārza puses, un ļoti dievbijīgā saimniece,
 kukņā būdama, nu tik bija dabūjusi zināt, ka zāle
 pilna ar muižas ļaudīm. 
 
 «Na, marš, ko jūs še vēl gaidāt, buntavnieki jūs, ar visu
 savu Pelzenberķīti! Kas jums še vēlēja ienākt, ārā!» 
 
 Ļaudis stāvēja klusu, ne vārda nesacīdami. Meitas bailīgi
 slēpās aiz vīriešiem. Felzenbergs stāvēja, rokas uz
 krūtīm salicis, ne vārda nesacīdams. Kad Potivariene bija
 izbļaustījusies, tad vinš rāmi, bet stingri sacīja: 
 
 «Es visus šos te esmu sapulcējis, un jūs tūdaļ nobeigsiet
 savas trakās lamāšanās, jeb — es jūs izraidīšu!» 
 
 «Tāds pasaules gājējs tāds puika mani izraidīs,
 mani!» viņa iebļāvās. 
 
 «Tagad es jūs izraidu. Uz pēdām eitat arā no zāles!» 
 
 Potivariene palika zila aiz dusmām. Viņa piegāja Felzenberģim
 klāt un, ar dūri tam rādīdama, bļāva: 
 
 «Tu pulksteņu postītājs un putniņu slepkava, un cilvēku
 izēdējs — tu man liksi iziet?» 
 
 Visa sapulce palika nemierīga — puiši jau spiedās starp
 Felzenberģi un Potivarieni. 
 
 Felzenbergs pavēlēja, lai visi atkāpjas un paliek mierīgi,
 un tad uz pāris puišiem sacīja: 
 
 «Paņemiet šo trako bābu un izvediet viņu ārā!» 
 
 Aicinātie bez kavēšanās paņēma Potivarieni katrs pie
 vienas rokas un to izveda ļaužu ēdamā istabā, jebšu tā
 lamājās, dauzījās un koda ar zobiem it kā ārprātā. 
 
 Bet Felzenbergs ļoti maldījās, cerēdams, ka ar to pietiks:
 Potivariene, tikko vaļām tapusi, ieskrēja atkal zālē
 un, gluži kā bez jēgas bļaudama un kaukdama, savu lielo
 atslēgu bunti nosvieda Felzenberģim pie kājām un kliedza
 pilnā kaklā: 
 
 «Še, pagāns, ņem un rij! Lai nāk, kas grib, par Uplejas
 saimnieci — es te vairs nepalieku, kur buntavnieki un
 razbainieki sanākuši.» 
 
 «Tā ir ļoti grūta apvainošana un goda aizņemšana, ko
 attaisnot jums gan nāksies grūti. Paņemiet savas atslēgas 
 
 
 un eitat ārā, citādi es jūs atkal likšu izvest!» Felzenbergs
 rāmā, bet nopietnā balsī sacīja. 
 
 «Saviem buntavniekiem tu vari pavēlēt, ne man, tu
 bauru lupata — atdod manu algu, ne minūtes es te vairs
 nepalieku man ir diezgan,» viņa atbildēja un tad izskrēja.
 
 «To es arī domāju, ka viņai jau ir diezgan, ja viņa visu
 savu laupījumu var līdza ņemt,» Rumbenieks piezīmēja. 
 
 «Kas par laupījumu?» Felzenbergs jautāja, atslēgu bunti
 uzņemdams.
 
 «Potivariene priekš septiņiem gadiem atnāca ar to, kas
 viņai bija mugurā, — tagad viņai divi skapji, liels
 šķirsts, liela kumode — visi pilni ar mantu. Ar savu algu
 viņa tik daudz nevarēja pildīt, un godīgs cilvēks neliks
 taisīt skapi ar slepenām šūplādēm,» Rumbenieks mierīgi
 atbildēja. 
 
 «Tā ir grūta apvainošana!» Felzenbergs piezīmēja. 
 
 «Ļaudis runā gan dažādi,» atskanēja kāda balss iz sapulces.
 
 «Es arī esmu dzirdējis trakas lietas runājam,» Bērziņš
 sacīja. 
 
 «Es domāju, ka es vēl nekad neesmu pa vējam runājis,»
 Rumbenieks atsaucās. «Reiz tak vajadzētu zināt, kur Uplejā
 tas zagļu pagrabs ir, jau tanīs septiņos gados te ir
 vairāk zagts nekā priekš tam septiņdesmit gados. Un, kad
 nu Potivariene aiziet projām bez izkratīšanas, tad tā neslava
 paliks uz mums. Un meitas jau arī nav visas stulbas,
 kas nemanot redzējušas, ko šī tur ieliek.» 
 
 «Vai vēl kāds zin, ka tādas runas iet par saimnieci?»
 Felzenbergs jautāja. 
 
 «Tā jau sen runā, bet neviens nav drīkstējis uzdot, jo
 visiem bija bail no saimnieces, skrīvera un Freimaņa,»
 atkal kāda balss ir sapulces bija dzirdama. 
 
 «Tā. Tad es vēl šodien pārliecināšos, kas te taisnība.
 Saimniece ir atdevusi savu vietu — es viņu jau arī tā kā
 tā būtu atcēlis no tās, jo tāds traks cilvēks tādā vietā
 ilgāki nevar palikt. Zūze — nāciet šurp!» 
 
 Zūze atnāca, gandrīz trīcēdama un drebēdama. Viņai
 bija ļoti bail no Potivarienes. 
 
 «Kur jūs līdz šim esiet bijusi?» Felzenbergs jautāja.
 
 «Es — es —  vecai jumpravai uzliku liekās bizes.»
 
 
 Vispārīgi smiekli. Arī Felzenbergs pasmējās. 
 «Nē, nē, mīļā Zūze — es gribēju zināt, kur un par ko
 jūs dienējāt, iekams jūs šeit atnācāt?» 
 
 
 «Es biju Jaunā muižā par pavāra meitu.» 
 
 «Cik ilgi?» 
 
 «Kādus divi gadus, bet tas pavārs bija tāds ērmīgs un
 nelika mani mierā — —  » 
 
 Atkal smiekli. 
 
 «Labi, Zūze! Es jūs tagad ieceļu par Uplejas saimnieci 
 pēc stundas jums būs visas atslēgas rokā. Vai dzirdiet?» 
 
 «Jā, cienīts jaunskungs, kā ta nu nedzirdēs, bet man
 bail —»
 
 «Man atkal nav bail, tādēļ tas paliks tā, ka esmu sacījis.»
 
 «Bet kad tik es varētu izpildīt.» 
 
 «Pavārs jums palīdzēs. Šī lieta tagad beigta,» Felzenbergs
 nosacīja. 
 
 Tanī pašā bridī iešāvās zālē Fihtenbergs, ko Potivariene
 bija aicinājusī palīgā «pret buntavniekiem un tā
 kunga nama apgānītājiem». 
 
 «Iekš tā vārda tā likuma,» viņš teica, «es jums visiem
 pavēlu tūdaļ iziet un katram iet uz savām mājām. Tā ir
 kriminālnoziedzīga buntavniecība, kas še top uzvesta iekš
 paša žēlīga lielkunga svētītām rūmēm, un man kā muižas
 policejas īpašniekam un pagasta aizstāvim, un tamlīdz
 likuma sargam jāstājas ar visiem spēkiem pretī tādiem
 sabuntēšanās darbiem un jādara tie zināmi augstai valdīšanai,
 lai tā man sūta palīgu šurp. Vēl vienreiz es jums
 pavēlu, eitat visi projām!» 
 
 Visi smējās kā kutināti, caur ko Fihtenbergs vēl vairāk
 iekarsās. 
 
 «Tā, tad jūs neklausīsiet?» viņš iekliedzās. «Vagariņ,»
 viņš uzbļāva Lācim, kas nupat ienāca, «vagariņ, iekš tā
 likuma vārda un uz muižas policejas pavēli es jums pavēlu
 šos buntavniekus saņemt cieti un papriekšu tos
 redelsfīrerus un spicfīrerus, papriekšu to vīru, kas sevi
 saucas par Uplejas muižkungu, bet ir tikai buntavnieku
 vadonis. Na, vagariņ, eitat!» 
 
 Lācis apdomājās.
  
 «Neklausi uz tādu dumpinieku — ķer viņu rokā, ved
 viņu ārā, tos citus mēs savaldīsim!» Fihtenbergs bļāva. 
 
 Lācis, līdz šim paradis spēcīgā skrīvera kunga pavēlēm
 akli paklausīt, gāja uz Felzenberģa pusi. Likās, ka viņš
 tam tiešām ķersies klāt. Ošu Juris, to pamanīdams, stājās
 viņam ceļā, izskaidrodams, kādu noziedzību pret savu
 kungu un muižas policejas īpašnieku viņš nupat grib padarīt.
 Bet Fihtenbergs, negribēdams kaunā palikt un līdz 
 
 
 ārprātībai sakarsies, bļāva un kliedza, lai Lācis izpildot
 viņa pavēli — citādi viņam iešot slikti. Uz tādu vīzi
 iedraudēts un tā kā tā uz Felzenberģi laba prāta neturēdams,
 Lācis Juri gribēja atstumt pie malas, kad arī Bērziņš
 pienāca un viņu pie rokas satvēra. Nu arī Lācis
 iekarsējās un, rupji uzsaukdams: «Va tu man ķersies
 klāt?», deva Bērziņam pa krūtīm tā, ka tas — tādu sitienu
 nesagaidījis — nokrita augšpēdu pie zemes. 
 
 «Ar kādu tiesību jūs to darāt?» Felzenbergs jautāja. 
 
 «Ar buntavniekiem man nav nekas jārunā — nākat
 ārā ar labu!» Lācis atteica. 
 
 Felzenbergs, gribēdams tālākās nekārtībās novērst, uzdeva
 diviem puišiem, lai tie Lāci izved no zāles. 
 
 Bet Lācis, ko Fihtenbergs vēl allaž musināja, pirmām
 puisim, kas tam ķērās klāt, tik stipri sita pa ģīmi, ka tam
 pa degunu asinis sāka tecēt. 
 
 Tagad Felzenbergs turēja to brīdi klāt esam, kur viņam
 stiprāki līdzekļi jāizlieto. «Četri puiši — jūs tur, paņemiet
 vagari un ieliekat viņu cietumā!» viņš pavēlēja. 
 
 Ātrāki, nekā Lācis cerēja, tas notika.
 
 Fihtenbergs, to redzēdams, bija ļoti sabijies un slepeni
 skatījās uz durvīm, bet tur bija daudz ļaužu priekšā.
 Acumirklī viņš nezināja, ko darīt, bet, allaž vēl palaizdamies
 uz savu līdz šim baudīto varu, viņš uzsāka no
 jauna: 
 
 «Visus šos varas darbus es ziņošu pilstiesai un lielkungam
 — es jums visiem rādīšu, ka likumīga vara vēl
 ir manās rokās — — » 
 
 Felzenbergs vairs nevarēja paciest tādas ķēmošanās.
 Jocīgajam vīrelim tuvāki piegājis, viņš sacīja: «Es jums
 pavēlu no šejienes uz pēdām aiziet!» 
 
 «Ko? Jūs man, jūs?» 
 
 «Bērziņ un Jāni, paradiet šim «likumīgam» ērmam
 durvis!» 
 
 Kad tie gribēja šo pavēli izpildīt, tad Fihtenbergs kā
 kaķis izlēca pa zāles vaļējo logu, sapulcei par lieliem
 smiekliem. 
 
 Un, it kā trakums un aplamība vēl nebūtu diezgan
 ākstījušies, beidzot arī vecā Volgeruha ienāca un sāka
 žabelēt kā ārprātā. Jebšu klātesošie caur iepriekšējiem
 notikumiem bija ļoti nopietni palikuši, tad viņi šo jocīgo
 pļāpāšanu taču nevarēja panest bez gardiem smiekliem,
 uz ko Annā Volgeruh izgāja no zāles, cieti nosolīdamās, 
 
 
 ka viņa par «tade vare darbe šī paše stunde šreibēs grāmate
 tam vece lielkunge». 
 
 Pa tam puiši, kas Lāci bija aizveduši, ziņoja, ka tie to
 ielikuši cietumā. Šinī brīdī atskrēja Birkhāns un, Felzenberģi
 nesveicinājis, gāzās virsū Rumbeniekam un pūzdams
 elsdams sacīja: 
 
 «Uz to likumu guļu skrīvera kungs jums liek iejūgt
 jaunajos jaktsratos — viņam tūlīt jāizbrauc, bet ātri,
 ātri!» 
 
 «Kas tas par radījumu?» Felzenbergs jautāja. 
 
 «Tas ir skrīvera palīgs Birkhāns, citreiz Teteris,» Puķe
 piezīmēja. 
 
 «Ā, ko viņš grib?» 
 
 «Viņš runā no likumu guļas, pēc kuras man esot ātri,
 ātri jāiejūdz jaktsratos, skrīvera kungs gribot izbraukt,»
 Rumbenieks ziņoja. 
 
 «Bez manas atvēles neviena zirga, nevienu ratu nedrīkst
 kustināt!» 
 
 Birkhāns iesaucās: 
 
 «Es protestierēju in optima forma et cetera continenti
 defunctus pret tādu oponierēšanu un —» 
 
 Felzenbergs sāka gardi smieties, un visi smējās līdz.
 «Nu jūs, kā man liekas, savu uzdevumu esat izpildījuši,
 un man būs mīļi, ka jūs nu aiziesiet,» Felzenbergs
 piezīmēja.
 
 «Tas, pēc manam domam, ir izsviešana no lokāla ar
 injuriārum realisimo punktum un — — » 
 
 Viņš nedabūja nobeigt savus nepareizi sakravātos un
 izrunātos latīņu vokabeļus, jo Felzenbergs pavēlēja: «Vai
 nevar kāds šai sagrozītai galvai durvis parādīt?» 
 
 Rumbenieks, kas Teterim bija jo tuvāki, to paņēma pie
 rokas un, viņu ārā vezdams, sacīja: 
 
 «Nāc, dēls, laukā tev būs jo vieglāki atrast to punktumu,
 kur tava ģeķība mīt.» 
 
 «Tā. Es domāju, nu mēs būsim galā ar visiem. Jūs nu
 visi variet iet, tik kā Bērziņš, Puķes kungs, Rumbenieks
 un divi stipri puiši mani varēs pavadīt,» Felzenbergs sacīja.
 
 Sapulce tad izšķīrās, un Felzenbergs ar saviem pieciem
 pavadoņiem gāja uz Potivarienes istabu, kur tā nobrēkusies
 patlaban lasīja: «Kad tie ienaidnieki uzmācas tiem
 Dieva bērniem.» Felzenbergs piesita pie durvīm un uzaicināja
 Potivarieni, lai tā viņam atļaujot ieiet. 
 
 «Atkāpies nost no manim,» viņa atbildēja, domādama, 
 
 
 ka Felzenbergs nāk viņu nolūgt, un, lai tas vēl jo ilgāki
 aiz durvīm lūgtos, tad viņa tās no iekšpuses aizslēdza. 
 
 «Es jums pavēlu, tūdaļ atdarīt!» 
 
 «Ak, Kungs, savaldi tos bezdievīgos un sūti savus zibiņus
 uz Tavu kalpu ienaidnieku galvām!» Potivariene
 pirms lūdza un tad atbildēja: 
 
 «Gan es sūdzēšu lielmātei, ka jaunais muižkungs dienas
 laikā man grib uzbrukt, kā tur tanī stāstā tie viltīgie vecākie
 tai nevainīgai Zuzanai.» 
 
 Felzenberģim bija jāsmejas, un tie citi smējās arī. 
 
 «Puiši, ielaužat šīs durvis!» 
 
 Abi plecīgie puiši atspiedās pret durvīm ar saviem kamiešiem,
 un īsā brīdī tās locījās un atslēgas bulta izsprāga
 ārā no cemmes. Potivariene sāka vaimanāt un bļaut, ka
 slepkavas un razbainieki esot ielauzušies, un uz viņas
 kliegšanu saskrēja liels pulks meitu un citu, kurus Felzenbergs
 aizraidīja projām. Tad viņš iegāja atdarītā istabā,
 bet Potivariene bļaudama un kaukdama, gāzās viņam
 virsū un patlaban gribēja izlietot grāmatu par sitamo
 ieroci, kad uz Felzenberģa pavēli abi puiši viņu cieti
 noturēja. 
 
 «Jūs savu vietu esat atdevusi, tādēļ es nu gribētu saņemt
 visu, kas jums no lielmātes uzticēts,» Felzenbergs
 mierīgā balsī sacīja. 
 
 «Ak, Kungs, vai Tu neredzi, kas Tavai uzticīgai kalponei
 notiek? Atpestī viņu no tām rokām to pasaules
 bērnu,» Potivariene atbildēja un gribēja nomesties ceļos,
 bet viņas vaktnieki to neatļāva. 
 
 «Tādu Dieva vārda nicināšanu un pulgošanu es vēl
 neesmu piedzīvojis!» Felzenbergs ar īgnumu sacīja. «Atdodiet
 man savu inventāru!» 
 
 «Nolādēts ir tas, kas nievā un vajā tā Kunga kalpus!» 
 
 Felzenbergs palika nepacietīgs. 
 
 «Bez tām atslēgām, ko viņa zālē nometa, viņai vēl ir
 citas no vīna pagraba, rokas kambara un citas,» Rumbenieks
 piezīmēja. 
 
 «Atsauciet Zūzi!» 
 
 Zūze atnāca. 
 
 «Izņemiet citreizējai saimniecei visas atslēgas no viņas
 kabatas!» 
 
 «Man bail — es nedrīkstu!» 
 
 «Tu sasodītā, ko tu te gribi? Paga, es tev radīšu!»
 Potivariene iekliedzās. 
 
 
 «Jūs paklausīsiet, ko es jums pavēlu, Zūze!» Felzenbergs
 piezīmēja. 
 
 Dārznieks viņai izskaidroja, ka kunga pilnvarim jāpaklausa
 tāpat kā pašam kungam, un tad Zūze, jebšu gan
 ļoti nobijusies, piegāja un abas kabatas iztukšoja. Felzehbergs
 saņēma arī šīs atslēgas. 
 
 «Vai jums vēl kas no muižas mantas?» viņš prasīja vēl
 allaž lādēdamai Potivarienei, kura nekā neatbildēja. 
 
 «Viņas kumodē ir vēl daudz lietu,» Ošu Juris izskaidroja.
 
 «Tā. Tad, lūgtu, uzslēdzat savu kumodi,» Felzenbergs
 sacīja, bet Potivariene nelikās ne dzirdot. 
 
 «Bērziņ, atsauciet kalēju ar atslēgu dzelzi!» Felzenbergs
 tad pavēlēja. 
 
 Pēc kādām minūtēm kalējs bija klāt un uz Felzenberģa
 pavēli atslēdza Potivarienes abas kumodes, vienu kasti
 un divus skapjus. 
 
 Kad tos saka izkrāvāt, tad atrada ērmotas lietas: dārga
 tabaka pakus un cigārus, sudraba lietas u.c. 
 
 Juris iesaucās: «Vai, vai, māmiņ, divi istabas meitas,
 vienu sulaini un jumpravu padzina tādēļ, ka uz tiem krita
 domas, ka viņi zaguši, un te nu visa tā zagtā manta, tik
 tuvu pie sprediķu grāmatas un krustā sistā Pestītāja bildes!
 Un vecais arvienu brīnējās, kur tas tabaks un tie
 cigāri paliek, un tie te arī ir! Vai, māmiņ — kā tas saskan
 ar tik svētu ģīmi, kā jūs to valkājat, un ar jūsu mūžīgo
 pātaru skaitīšanu!» 
 
 «Māmiņa» uz šo taisno pārmetumu nekā nespēja atbildēt.
 
 «Vai nav kāds tiesnesis jeb cits pagasta amata vīrs
 tuvumā?» Felzenbergs jautāja. 
 
 Rumbenieks atbildēja: «Pagasta vecākais un tiesas
 priekšsēdētājs ir atnākuši un gaida uz jums, jaunskungs,
 viņi grib jūs apsveicināt.» 
 
 «Tad viņi jau nāk it kā aicināti. Saucat viņus šurp!
 Bet kas rakstīs protokolu?» 
 
 «Tie abi to var darīt,» Puķe atbildēja, «viens ir gājis
 līdz ģimnāzijas sekundai, otrs ir apriņķa skolu cauri
 gājis.» 
 
 «Ļoti labi,» Felzenbergs piezīmēja. 
 
 Pa tam Anlīze Potivar bija sašļukusi un ģībonim ļoti
 tuvu. Viņa gandrīz nekā nejēdza, kas notiek. Felzenbergs
 pavēlēja, lai viņu nosēdina uz krēsla. 
 
 
 Abi amata vīri, kas krūtis šodien pušķojuši amata zīmēm,
 ienāca un Felzenberģi godbijīgi apsveicināja. Viņiem
 laipni roku sniegdams, šis sacīja: 
 
 «Pateicos ļoti par jūsu laipnību. Diemžēl jūs tūdaļ atrodiet
 darbu, uz kuru es jūs abus no muižas policejas puses
 uzaicinu. Te kāda ļoti dievbijīga sieva, kuras istaba, kā
 redziet, pušķota svētām bildēm un gulta visādām lūgšanas
 grāmatām, tā sieva, kas kurā katrā brīdī Dieva svēto
 vārdu turēja mutē un uzmetās citiem par tiklības sargu,—
 šī «Dieva kalpone», kā viņa sevi saucas, ir pa ilgiem
 gadiem zagusi kunga mantu, laikam gan kopā ar padzīto
 Freimani, kurš te savu zagto tabaku uzglabājis, un tad kā
 žagata savā ligzdā sakrājusi. Nu viņas mērs ir pilns,
 un jūs es nu lūdzu sava amata dēļ līdz ar manim uzņemt
 protokolu par visu, ko mēs te atradīsim, un tad izklaušināt,
 ja iespējams, vēl šodien, ne vien viņu pašu, bet
 arī visus lieciniekus. Zagtās lietas jūs laipni ņemsiet tiesas
 glabāšanā un sūtīsiet līdzi uz augstāku tiesu.» 
 
 «Labprāt, mīļais jaunskungs! Dievs zin, vai skrīveris
 ir mājās?» 
 
 «Nē — — viņš nupat ka ar pasta zirgiem aizbrauca pie
 vecā barona Drahenklau,» kalējs paziņoja. 
 
 «Tad tev jāraksta protokols,» pagasta vecākais sacīja
 uz tiesas priekšsēdētāju. 
 
 «Kāpēc tad ne,» šis atbildēja, «bet vāciski es nu gan
 nerakstīšu, jebšu gan arī savu Homēru vēl neesmu piemirsis.»
 
 «Kā tad jūs nākiet uz tādu piezīmējumu?» Felzenbergs
 jautāja. 
 
 «Fihtenberģis jau nekad neraksta latviski, jebšu vecais
 lielskungs to sen jau ir pavēlējis. Viņš aizbildinās, ka
 latviski neprotot.» 
 
 «Priedes dēls Priede nepratīs latviski!» Felzenbergs
 ironiski piezīmēja. «Bet par to vēlāk. Tagad, lūgtu, iesim
 pie darba.» 
 
 Līdz visu sarakstīja, pagāja ļoti ilgs laiks. Sarēķināja,
 ka zagto mantu vērtība sniedzas līdz 600 rubļu. Līdz tam
 Potivariene ļāva, lai notiek, kas grib, viņa bija it kā apdullusi.
 Bet, kad vienā skapī uzgāja kādu slepenu vietu
 un to sāka taisīt vaļā, tad viņa kā zvērs krita virsū tiem,
 kas tur nodarbojās, un beidzot, tos atgrūdusi, nometās
 ceļos pie šīs vietas un to apsargāja. Pagasta amata vīri
 skatījās viens otram acīs, acumirklī viņi nezināja, ko nu
 darīt. Ne tā Felzenbergs. 
 
 
 «Puiši, uzņemiet atkal savu darbu un saņemiet šo
 «Dieva kalponi»!» 
 
 Acumirklī Potivariene bija apcietināta. 
 
 Kad tiesas priekšsēdētājs slepeno vietu attaisīja, tad
 tas to atkal ātri aiztaisīja un, uz Felzenberģi pagriezies,
 aizgrābtā balsī sacīja: 
 
 «Jaunskungs, mums ir sevišķi kas jārunā!» 
 
 Potivariene mēģināja nepamanīta aizšmaukt.
  
 «Turiet viņu, no Dieva žēlīgās puses!» uzsauca tiesas
 priekšsēdētājs, kas noziedznieces nodomu pamanīja. «Vai
 nevar kāds aiziet pēc kāju un roku dzelžiem? Jaunskungs,
 lūgtu, sūtiet kādu, lai tos atnes -tik ilgi mēs še gaidīsim.»
 
 Felzenbergs nomanīja, ka kāda briesmīga grēku darba
 zīmes un liecības Potivarienes skapī paslēptas; pats viņš
 tās vēl nebija ieraudzījis, tikai tiesas priekšsēdētājs vien
 tās bija redzējis. Uz Felzenberģa pavēli tiesas sulainis
 atnesa dzelžus, un pagasta amata vīri tos lika uzlikt Potivarienei
 uz kājām un rokām. Kad tas bija noticis, tad
 skapi aizzieģelēja un pielika vakti noziedzniecei un zagtām
 lietām. Pie skapja īpaši nostādīja Rumbenieku un
 Puķi — uz tiem varēja droši palaisties. 
 
 Tad Felzenbergs ar abiem amata vīriem iegāja vecā
 lielkunga rakstāmā kambarī. Ošu Juris dabūja stingru
 pavēli stāvēt priekšistabā un neviena nelaist iekšā, lai tas
 būtu, kas būdams. 
 
 No traucēšanas un neaicinātiem klausītajiem nu vairs
 nebija jābīstas, un tiesas priekšsēdētājs uzsāka: 
 
 «Nu jau būs kādi četri gadi atpakaļ, kad jūsu nelaiķa
 tēvs, mīļo Felzenberģa kungs, vēl bija manā vietā par
 tiesas priekšsēdētāju. Mēs turējāmies stingri kopā, abiem
 mums bija gandrīz līdzīgas mācības, daudz pārāk par
 Priedes jeb Fihtenberģa mācību. Bet tos citus tiesnešus
 viņš allaž zināja uz savu pusi dabūt — tie bija nemācīti
 un saņēma no viņa šādu tādu labumu. Tātad dažas lietas
 gāja pret mūsu pārliecināšanos. Sevišķi pastāvēja īsta
 spaidīšanas sistēma: kas Priedem nebija pa prātam jeb
 kas viņu bija aizkaitinājis, to viņš spaidīja, tā sakot, līdz
 asinīm. Bez tam viņš kunga acīs allaž zināja iepirkties
 un izrādīties par tādu, kas tikai viņa labumu ievēro.
 Caur to viņam bija nesalaužams spēks rokā un neviens
 nedrīkstēja viņam īsti pretim stāties. Tā viņam tad arī
 paklausīgu liecinieku netrūka, kad kādu vajadzēja pazudināt,
 un, kur tas nebija iespējams, tur protokols daudzreiz 
 
 
 stāvēja pavisam citādi sarakstīts, nekā liecinieki
 izteica. Mums viņam ļoti bija jāskatās uz nagiem, un
 daudzreiz izcēlās īsta bāršanās tiesas istabā un liecinieki
 bija jāizklaušina no jauna. Tad viņš aizbildinājās, ka tā
 esot sapratis, kā protokolī norakstīts. Tie citi pieci tiesneši
 no vācu valodas nekā nesaprata un parakstīja, ko viņš
 tiem lika. Tādēļ viņš allaž zināja tā iegrozīt, ka pie izmeklēšanas,
 kur viņam bija kāda netīra līdzdalība, mēs ar jūsu
 tēvu nevarējām klāt būt, un tik lielā pagastā tas jau
 daudzkārt var notikt. — Daudzreiz mēs bijām izsamisušies
 un bijām nodomājuši nokratīt šo necienīgo, netaisno
 jūgu caur cita, īpaši no pagasta vien lonējama skrīvera
 iecelšanu. Bet priekš pagasta likumu ievešanas to nevarēja,
 un vēlāk, kad pagastam šī tiesība bija piešķirta, šis
 nodoms katru reizi atkal izgaisa, kad pagasts sarunājās
 un atzina, cik daudz laba baronu Kronšildu ģimene jau
 no seniem laikiem pagastam darījusi un ka vecam lielkungam
 tas nepatiks un ķersies pie sirds, ka pagasts no
 viņa pavisam gribēs atraisīties un viņa upurus, ko viņš
 nes caur skrīvera algošanu, pagasta nama ierādīšanu u.c.,
 tā sakot, labdarim mest acīs. Mums pašiem tad trūka
 dūšas un padoma, kā te darīt. Lielkungam pierādīt, cik
 negants Fihtenbergs ir, nebija iespējams. Glums kā zutis
 un priekš visiem augstākiem klanīdamies un diekodamies,
 viņš pat arī pie augstākām tiesām ir zinājis draugus un
 aizstāvjus iegūties, tā ka Uplejas pagasta tiesas protokoļi
 — nebrīnāties, jaunskungs — par bausli un nemaldības
 dokumentiem tiek uzlūkoti. Pie spriedumiem, kur
 mēs bijām klāt, viņš nekā daudz nepaspēja, bet, kur mēs
 nebijām, tur allaž notika viņa prāts, un tātad caur to
 vīreļu plānprātību, kas tur tiesnešu vietā sēdēja, mūsu
 pagastā miesas sods un cilvēku kulšana vēl bija pilnos
 ziedos! Daudzreiz vecais lielskungs, tiesas istabā ienācis,
 mums lika pie sirds, lai jele tiesājot lēnāki, cilvēcīgāki,
 bet allaž Fihtenbergs un minētie vīreļi viņu apmierināja,
 ka tas tikai notiekot pie visai lieliem nebēdniekiem. Bet
 viņa lielākā spēja parādījās pie noziegumu izmeklēšanas,
 caur ko viņš kādu bija nodomājis samaitāt. 
 
 To man vajadzēja sacīt, lai jūs noģistu, ka šis noziegums
 tiešām gan ir varējis notikt un tik ilgi kļūt paslēpts,
 kamēr paši ļaundari dzīvo priekos un citiem par tālāku
 sodu. 
 
 Priekš 4 gadiem, kā es jau sāku stāstīt, Uplejas muižā
 notika vēl nepieredzēts grēka darbs. Kādā vasaras naktī 
 
 
 zagļi pa logu bija ielauzušies lielkunga rakstāmā istabā
 un no tās izzaguši zelta pulksteni, dārgus gredzenus, ko
 lielskungs tur ik vakara mēdza nolikt, un no uzlauztā
 naudas skapja kādus 5000 rubļu skaidrā naudā, visvairāk
 piecdesmit un simt rubļu gabalus, kuru numurus vecais
 lielskungs par laimi ir piezīmējis. Gandrīz nevarēja šaubīties,
 ka zagļi ir bijuši svešinieki, jo, vēl citas lietas
 meklēdami, tie bija izārdījuši un izmētājuši visus papīrus,
 grāmatas u.c. Loga slēģi uz nesaprotamu vīzi bija attaisīti;
 tie nebija aizskrūvējami, bet no iekšas aizkrampējami.
 Zagļiem tad nu vajadzēja pirms loga rūtes izlauzt,
 tad, ja viņiem skaidri bija zināms, kurā vietā aizliekamais
 krampis stāv, ar visai plānu un stipru ieroci to
 attaisīt, kas gan ļoti grūti varēja notikt. Bija gan arī tādas
 zīmes, bet man, kas es toreiz arī biju līdzi pie aplūkošanas,
 izlikās, ka šīs zīmes ātrāki cēlušās no apdomīgas
 un skaidri nomērītas rīvēšanas istabas iekšpusē nekā
 caur dažiem mēģinājumiem no ārpuses. To pierādīja arī
 tas, ka visi stikla gabali bija ārpusē un ka uz loga bēģelēm
 gan bija smiltis, bet ne smiltainas cilvēku pēdas. Mēs ar
 jūsu tēvu bijām pārliecinājušies, ka zādzība notikusi no
 iekšpuses un ka zagļi, tikai savas pēdas slēpdami, tos
 stiķus pie loga darījuši. Bet Fihtenbergs to nebūt neievēroja,
 īsi atbildēdams: to izdibināt pienākoties augstākai
 tiesai, mūsu uzdevums tikai esot sarakstīt, ko mēs atraduši,
 un tad meklēt noziedznieku pēdas! Arī lielskungs,
 kas tad tik pienāca, kad Fihtenbergs stikla gabalus bija
 licis uzlasīt un smiltis no loga noslaucīt, neticēja, ka
 zagļi no iekšpuses var ienākt, jo Freimanis apgalvoja, ka
 viņš neviena nav manījis ienākam no kukņas durvīm, tāpat
 arī saimniece apliecināja, kurai to nakti esot bijušas
 zobu sāpes un viņa lasījusi lūgšanu grāmatā, lai Dievs
 tās sāpes remdējot.» 
 
 «Tā viltniece!» Felzenbergs piezīmēja. 
 
 «Arī naudas skapja uzlaušanu,» tiesas priekšsēdētājs
 stāstīja tālāk, «zīmēja uz tam, ka zagļi visai sveši nevarēja
 būt, jo tas bija ļoti uzmanīgi uzlauzts ar veciem
 dzelžu un mašīnas gabaliem, kas otrā istabā stāvējuši.
 Zagļiem arī vajadzēja zināt, ka šo grūto darbu ir vērts
 pastrādāt, jo lielskungs tanī skaidru naudu daudz neturēja
 tie 5000 nu tik bija iemaksāti par jau ziemā pārdotu
 labību un otrā dienā tos gribēja sūtīt uz banku. 
 
 Bet kas visu to ievēroja! 
 
 Nu sākās izmeklēšana. Apskatījās nama apkārtni. Krūmos, 
 
 
 netālu no upes, atrada kādus papīra gabaliņus no
 kunga rakstāmās istabas, vienu sudraba lukturi un tālāk 
 vienu 50 rubļu gabalu. Tik prasti bija liktas tās lamatas,
 kurās tālākai izmeklēšanai negribošai bija jālien iekšā!
 Sāka klaušināt, kādi muižas puiši bijuši mājās, kādi ne.
 Saimniece pasteidzās ziņot, ka vecā Lauksarga meita
 Grieta nav bijusi mājās — viņa dienu priekš tam, svētdienā,
 ar savu brūtgānu Kārli Liepu aizgājusi pie sava
 tēva uz Lauksargiem un tikai otrā rītā kādos pulksten
 trijos pārnākusi. Grieta bija istabas meita, Kārlis, kāda
 nabaga kalpiņa dēls, staļļa puisis, stalts un tiešām patīkams
 jauneklis. Uz šiem tad nu krita tās domas, jo citi
 visi bija gulējuši savās istabās. 
 
 Viņus izklaušināja. Abi neliedzās, ka viņi tikai pulksten
 trijos no rīta pārnākuši; ap pusnakti viņi izgājuši no
 Lauksargiem, kur kāda dzīra bijusi. Viņi esot rāmi nākuši,
 tērzēdami un brīžam apsēzdamies — tā tas laiks
 pagājis. Beidzamo reizi viņi nosēdušies pie baznīcas durvīm
 un runājuši: «Kad mēs gan varēsim šo svēto slieksni
 pārkāpt un doties pie Dieva svētā altāra, kur mūs savienos
 uz visu mūžu!» «Tēvs mums lāga negrib ļaut precēties,
 tādēļ ka Kārlim nekā nav,» Grieta izkratīja savu
 sirdi. Fihtenbergs to visu skaidri piezīmēja protokolā un
 tad sacīja: «Jūs, sātani, vai jūs vēl zaimosit Dieva namu?
 Jā, jā — tēvs neļauj precēties — Kārlis ir nabags, tādēļ
 viņam, zināms, jāzog — jāaplaupa mūsu mīļais kungs,
 kas nevienam nekā ļauna nav darījis. Bet es jums rādīšu,
 rakari tādi!» Tā Fihtenbergs mēdīja un draudēja. Es to
 vēl skaidri atminos, jo es sarunājos ar jūsu tēvu, tas tad
 abus apsūdzētos lika izvest un apsargāt un tad skrīverim
 sacīja: 
 
 «Tā jūs nedrīkstiet darīt, skrīvera kungs, tas ir gluži
 pret likumiem! Ja viņi būs vainīgi, tad tas iznāks caur
 kārtīgu izmeklēšanu, bet iepriekš viņus tā ķēzīt, iepriekš
 viņus nosaukt par zagļiem un laupītājiem — to es jums
 un visiem citiem tiesas locekļiem stingri aizliedzu, jo
 man ir tā atbildība, ka pie izmeklēšanas viss notiktu pēc
 kārtas un likumiem!» 
 
 Es atminos, ka Fihtenberģis tad uzlēca no tiesas galda
 un dauzījās kā traks, līdz tie citi tiesas vīri viņu apmierināja,
 kurpretim mēs abi gribējām uzņemt protokolu un
 skrīveri vēl tanī pašā sēdēšanā atstādīt no amata darba
 un, zināms, tūdaļ rakstīt apriņķa tiesai. Jo tādas lamāšanas,
 tādus varas darbus tiesā tak nevarēja ciest, lai tos 
 
 
 gan pats skrīveris padarīja. Bet Fihtenberģis drīz apdomājās
 un, tā sakot, mēteli meta uz otru kamiesi. Viņš
 nolūdzās, un tātad izmeklēšana atkal uzsākās. 
 
 Vairāk nekā nevarēja izdabūt no abiem apsūdzētiem,
 viņi nodievojās un raudādami apliecināja, ka esot nevainīgi.
 Ar balsu vairākumu un pēc tam, kad skrīveris to bija
 licis priekšā, tiesa nosprieda, ka abi apsūdzētie jāieliek
 cietumā, katrs savrup. Grietu ielika turpat skrīvera tukšajā
 rokas kambarī, Kārli aizveda uz kādu pagrabu, jo
 kārtīga cietuma mums toreiz vēl nebija. — Tad izmeklējām
 abu cietumnieku grabažas un mantību. Un ko jūs
 domājiet? Grietas gultas cisās — viņai bija jāguļ vienai
 pašai tā sauktā guļamā beņķī jeb kastē — atrada vienu
 jaunu piecdesmit rubļu gabalu un kunga laulības gredzenu,
 abus kādā no viņas pašas lakata noplēstā drēbes
 gabaliņā ietītus! Kārļa kastītē, jebšu tā bija aizslēgta,
 turpretim atrada divus simt un vienu piecdesmit rubļu
 gabalu. 
 
 Nu vairs nešaubījās, ka abi ir vainīgi, un tikai vēl vajadzēja
 dabūt zināt, kur tā cita manta palikusi. Tūdaļ
 abus atkal atsauca un izklaušināja, bet bez sekmes. Kad
 viņiem to naudu rādīja, tad viņi nelikās to pazīt. Viņi to
 neesot nedz ņēmuši, nedz paglabājuši. Kārlis nevarēja
 liegt, ka viņa kastīte allaž bijusi aizslēgta, savu atslēgu
 viņš nu tik nodevis tiesai, bet, kas to naudu tur ielicis un
 kad un kā tas noticis, to viņš nezinot. Abus atkal aizveda,
 bet nu atkal ar balsu vairākumu nosprieda, ka abiem
 jāuzliek dzelži, un tas arī notika. 
 
 Kad es tanī vakarā gāju uz mājām, tad pie meža dārza
 uz mani gaidīja vecais kučieris Rumbenieks. «Vai jūs
 domājat, ka viņi tiešām vainīgi?» viņš sacīja. «Es nedomāju
 vis. Gan nezinu, kas vainīgs, bet es manu, no kuras
 puses nāk tas sods, ka taisni viņiem tagad jācieš. Redziet,
 šitā Grieta Priedi reiz tā bija sapliķējusi, ka viņš ilgu
 laiku valkāja «zilu rozi», jo viņa nebija padevusies Priedes
 kārībām kā tās citas. Priede ir tāds vīrs, kas zin atriebties.
 Varbūt viņš to būtu piemirsis, bet par nelaimi
 šai jānāk šurp par istabas meitu. Smuka viņa jau ir, to
 nevar liegt, un arī man, prātīgam puisim, kādu reizi ir
 nākušas tādas ērmīgas domas galvā. «Va zini, Rumbeniek,»
 es pie sevis sacīju, «to tu gandrīz varētu precēt, ka šī tik
 nāk,» — bet, kamēr es tā prātoju, Kārlis man bija aizsteidzies
 priekšā, un abi saderinājās. Tas nu Fihtenberģim bija
 pa prātam, un viņš cerēja savu mērķi sasniegt. Viņš samusināja 
 
 
 veco Lauksargu, lai tas Grietai neļauj precēties, jo
 Kārlis esot pavisam nabags. Un tad viņš atkal Kārlim solīja
 līdzēt, lai viņš tik savai brūtei nākošu vakaru liekot
 atnākt, tad viņš visu teikšot. Grieta arī aizgāja, bet nosarkusi
 un dusmīga viņa atkal izbēga no Fihtenberģa nagiem,
 jo tas viņai bija solījis līdzēt, ka varēs precēties,
 lai viņa tam tik vienu vienīgu reizi darot pa prātam. Un,
 kad nu Grieta to nedarīja un tādam ķēmam nepārdeva
 savu godu, tad Priede ne vien viņu, bet arī Kārli ienīdēja,
 un nu viņš, kā man liekas, tos grib samaitāt. — Kalnā
 atkal ir cita būšana. Tur Freimanis vajā Grietu un Potivariene
 šo ienīd, jo viņa ir ļoti greizsirdīga un katru
 sievišķi gribētu aizsūtīt uz elli, kas Freimanim patīk. Freimanis
 atkal Grietai grib atriebties tādēļ, ka tā reiz sūdzējusi
 lielmātei, ka viņš viņu nebūt neliek mierā. Tā
 nu jūs redziet,» Rumbenieks beidza stāstīt, «katram no
 šiem vilkiem ir sava būšana, bet visi viņi dzenas pēc tā
 paša bezdievīgā mērķa — abus ļautiņus samaitāt. 
 
 Ērmotas domas gāja pa manu galvu. Bet ko es tur varēju
 darīt! Kā viss tas bija pierādāms, un kad arī to pierādītu,
 ko tas būtu varējis līdzēt, jo abi apvainotie tak
 izrādījās par vainīgiem pie viņiem atrada noziedzības
 zīmes! Ka šīs ar viltu ieliktas viņu grabažās, es nešaubījos,
 bet kā to pierādīt! 
 
 Kad es otrā dienā atnācu, tad tiesas sulainis mani lūdza,
 lai es ieejot pie Grietas, tā gribot ar mani runāt. Es iegāju,
 un Grieta raudādama mani lūdza, lai es viņu jele atsvabinot
 no šīs vietas, mazākais, no skrīvera nagiem. «Izgājušo
 nakti,» viņa stāstīja, «kad visi jau gulēja, skrīveris
 ienāca pie manim un teica: «Grieta, tu redzi, nu tu esi
 pilnīgi manās rokās. Nu tev un tavam Kārlim jāiet uz
 Sibīriju. Bet es jūs abus vēl varu izglābt, ja tu vairs nestīvēsies
 man pa prātam darīt, bet tam jānotiek tūdaļ uz
 pēdām. Ja tu to apsolies, tad es tavus dzelžus atslēgšu.
 Redzi, atslēga man ir rokā. Vēl tev tad būs jāpaliek cietumā,
 bet tu dabūsi labi ēst un dzert. Tā mēs dzīvosim
 it labi. Pēc kāda laika tevi izlaidīs, tu būsi tīrīta no tik
 liela kauna, gan jau es to lietu izgrozīšu. Un, lai visi redz,
 ka tu tiešām esi nevainīga, tad es tevi pieņemšu par savu
 saimnieci un Tinu aizraidīšu. Ja tu esi tā mierā, tad saki
 jā!» 
 
 «Man bija jāraud par tādu nekaunību un bezdievību,»
 Grieta stāstīja tāļāk. «Skrīveris laikam domāja, ka viņš
 savu nolūku panācis, un jau sāka atslēgt manus dzelžus. 
 
 
 Bet tad viņam ienāca cits kas prātā. Viņš ļoti nekaunīgi
 sāka izturēties. It kā no miega atmodusies, es iekliedzos.
 Viņš aizķēra manu muti un solīja man to aizbāzt un uz
 rokām arī uzlikt dzelžus. Tad viņš atkal atjaunoja savus
 nedarbus. Nu es vairs nevarēju valdīties, es pakampu
 savu kurpi, kas pie beņķa stāvēja, un mērcu viņam pa
 galvu un sāku saukt palīgu. Tad viņš izbēga, tikai vēl
 sacīdams: «Nākošā naktī tu man vairs nepretosies.» Apžēlojaties
 un atpestījat mani no šī velna!» 
 
 Tiesas istabā iegājis, es ieraudzīju, ka skrīverim viens
 vaigs uzpampis. Viņam esot zobu sāpes. Apvainotie palika
 pie savas pirmās izteikšanas. Kad tos atveda atpakaļ, tad
 skrīveris mums deva parakstīt protokolu, kurā bija nolemts:
 «Izmeklēšanu turpināt.» Bet es jautāju: ko tad
 mēs te vēl varam turpināt? Šīm domām beidzot piekrita
 visi tiesneši, un tādēļ nu bija jānolemj, ko nu darīs? Nosprieda,
 ka aktis un apvainotie jāsūta uz pilstiesu tūlīt
 otrā dienā. īpaši es liku priekšā, ka cietuma atslēgas jānodod
 tiesas sulainim un tam jāpiekodina, lai neviena
 tanī neielaiž. Priede tikai sakoda zobus. Vēlāk es runāju
 ar jūsu tēvu par Grietas stāstījumu, bet mēs abi atzinām,
 ka tas nav pierādāms, jo Priede liegsies un pratīs izlocīties.
 Tak norunājām, ka Grietai jādod padoms, lai tā
 to izsaka pie pilstiesas, ja izrādās par vajadzīgu. Bet tas
 nebija noticis, Grieta pat tādā nelaimē bija diezgan godprātīga.
 Otrā rītā abus aizsūtīja. Kā jau bija paredzams,
 augstākās tiesas nevarēja citādi spriest, nekā tā lieta pēc
 protokola stāvēja. Atrastā nauda bija tā pati, kas lielkungam
 izzagta, un abus apvainotos ar visu liegšanos
 notiesāja uz Sibīriju — viņu vainas bija par daudz gaiši
 pierādītas, ka liegšanās viņus būtu varējusi glābt. 
 
 Es neticēju nekad, ka Grieta un Kārlis vainīgi, un cerēju
 vēl allaž, ka lielais naudas pulks īstos vainīgos reiz
 vedīs pie gaismas un nodos tiesas rokās. Šodien šīs manas
 cerības piepildījušās — zagtās lietas un nauda ir Potivarienes
 skapī!» 
 
 Felzenbergs un pagasta vecākais uzlēca stāvus. 
 
 «Vai tas var būt?» abi izsaucās. 
 
 «Jā, tas ir taisnība, tādēļ es liku dzelžus atnest, tādēļ
 mēs skapi aizzieģelējām un nolikām tik stingru vakti.» 
 
 «Ko nu darīsim?» pagasta vecākais jautāja. 
 
 «Šī jautājuma dēļ mēs šeit esam,» tiesas priekšsēdētājs
 atbildēja. «Ko jūs domājiet, jaunskungs?» 
 
 «Vispirms gan būs jāgādā, ka Priede un Freimanis neizsprūk, 
 
 
 jo, tiklīdz viņi dabūs zināt, ka šis noslēpums atklāts,
 tad viņi mēģinās aizbēgt.» 
 
 «Gluži tāpat arī es domāju,» tiesas priekšsēdētājs atbildēja.
 «Priedes mērs ir pilns, tikpat pilns kā viņa naudas
 šķirsts, un, šo iztukšojis, viņš ar viltotu pasi vēl šodien
 bēgs pāri par robežām uz prūšiem, tad uz Hamburgu un
 tāļāk.» 
 
 «Tagad viņš no visa tā vēl nekā nezina,» Felzenbergs
 sacīja, «viņš vēl jāj uz saviem lepniem zirgiem un, kā
 es domāju, veco baronu Drahenklau lūgs, lai tas brauc
 šurp un mani «savalda». Bet, te muižā atbraucis, viņš
 ātri dabūs zināt, ka Potivariene ķēdēs, tad viņš, vispārīgās
 izbailes izlietodams, steigsies projām uz savām mājām,
 izrakstīs sevim pasi, paņems naudu un laikam gan
 ar tiem pašiem pasta zirgiem bēgs projām. Tādēļ jums,
 mīļo pagasta vecāko, ar kādiem 6 izmanīgiem puišiem
 tūdaļ jādodas uz skrīvera ērberģi un Fihtenbergs, ja vajadzīgs,
 ar varu jāsaņem, tiklīdz kā viņš atbrauc jeb jau ir
 pārbraucis. Bet steidzaties tūliņ, es uz visu jums dodu
 savu pilnvaru — es jūs uzaicinu kā muižas policeja!» 
 
 Juris pieklauvēja pie durvīm. 
 
 «Kas tur ir?» 
 
 «Barons Drahenklau,» Juris atbildēja. 
 
 «Labi! Lūdziet viņu šurp un jūs eitat pagasta vecākam
 līdz, tāpat Bērziņš un vēl kādi četri līdz pieci, un piepildāt
 visu, ko pagasta vecākais saka, bet ātri, ātri!» 
 
 Abi aizgāja ļoti ātri. 
 
 Vecais barons Drahenklau ienāca. Uz viņa pieri bija
 mākoņas savilkušās. Apsveicinājies viņš sacīja: 
 
 «Man žēl, ka jau tik ātri manis te vajaga. Te jau notiekot
 briesmīgas lietas?» 
 
 Felzenberģis viņam īsiem vārdiem visu pateica. 
 
 «Paldies augstam Dievam, ka tas man vēl licis piedzīvot,
 ka šī noziedzība nāk pie gaismas! Nekad es neticēju,
 ka Grieta un Kārlis vainīgi, man par to lietu
 bija savādas domas, un tās nu ir apstiprinātas. No sirds
 es jums pateicos par jūsu vīrišķīgo izturēšanos un izmanību.
 Šim čūsku dzimumam reiz vajadzēja izšķīst, galvu
 samīt. Bet man liekas, ka Fihtenberga kungs tur arī ir
 klāt un nu meklēs drošību tāļumā, ko jūs domājiet,
 mani kungi?» 
 
 «Fihtenberģis savam sodam neizbēgs, pagasta vecākais
 nupat aizgāja viņu saņemt.» 
 
 «Ļoti prātīgi un pareizi! Jūs tiešam variet pie augstākām 
 
 
 tiesām sēdēt — bet vai ta pagasta vecākais viens to paspēs?»
 
 «Viņam ir seši līdz astoņi krietni vīri palīgā.» 
 «Ļoti gudri, ļoti apdomīgi! lesim nu pie grūtā darba.
 Es esmu īstā laikā atnācis, un Fihtenberģis pats savu un
 savu draugu tiesnesi atvedis. Kāds likteņa mēdījums!
 Dievs, Dievs, Tavs spēks ir neizmērojams. Un tie nabadziņi
 tur Sibīrijā! Kaut viņi jele vēl būtu dzīvi un veseli!»
 
 Visi trīs nu iegāja Potivarienes istabā, kur tā, dzelžos
 ieslēgta, sēdēja uz krēsla. Sirmo baronu Drahenklau ieraudzījusi,
 viņa švarkšķināja savas ķēdes un tad, acis uz
 augšu pacēlusi, sacīja: 
 
 «Tas Kungs sūta savu izredzēto, lai tas viņa kalponi
 atpestī no tām bezdievīgo ķēdēm.» 
 
 «Un tu tiešām nekaunies te vēl Dieva vārdu zaimot?»
 barons atbildēja un tad ar īgnumu novērsās no šīs raganas.
 Viņš izbrīnījās, zagto lietu lielo kopu ieraudzīdams,
 un tad piezīmēja: 
 
 «Cik nevainīgu asaru šīs bezkaunīgās zādzības dēļ nav
 ritējušas, cik nevainīgu cilvēku cietuši. Un mana mīļākā
 drauga pagasta ļaudis caur tādu negantību ir padarīti par
 zagļiem! Lai Dievs apžēlojas!»
 
 Nu noņēma zieģeļus no skapja, kuru Rumbenieks un
 Puķe apsargāja. Attaisīja skapja noslēpumus. Pats vecais
 barons, visiem redzot, izņēma: paku papīra naudas, kādā
 izplēstā grāmatas lapā ietītu, tad lielkunga zelta pulksteni
 ar ķēdi, viņa dārgos gredzenus, vēl dažas vērtslietas,
 kas lielmātei un jaunkundzei šad un tad nozudušas,
 un beidzot lielu paku fotogrāfiju no jauniem oficieriem
 un dažiem zemākas činas karavīriem. Naudas pakā
 bija tikai kādi 2000 rubļu, gandrīz visi 50 rubļu gabalos. 
 
 «Kur tā cita nauda?» barons skarbi uzprasīja Potivarienei.
 
 «Neieved mani iekš tās kārdināšanas un atpestī mani no
 visa tā ļauna,» Potivariene skaitīja. 
 
 «Kur tā cita nauda, es tev prasu?» 
 
 «Teic to Kungu, mana dvēsele, un neaizmirsti —» 
 
 «Prom uz cietumu ar šo sātanu!» barons aiz dusmām
 iekliedzās. 
 
 Puiši šo pavēli gribēja izpildīt, bet Felzenbergs tos atturēja
 un tad uz baronu sacīja: 
 
 «Mums tik viens cietums vien ir, un tanī es liku ielikt
 lielo vagari.» 
 
 
 «Ko tas lops nodarījis?» 
 
 Felzenbergs izstāstīja, kas noticis. 
 
 «Un šis Fihtenbergs man meloja, ka jūs viņu esiet pie
 durvīm likuši saņemt tādēļ vien, ka viņš arī gribējis iet
 uz to «buntavnieku sapulci!»» 
 
 «Tas nav tiesa, cienīgs tēvs — tas ir melots! Lācis pa
 divi lāgiem atgrūda un sita tiem, kas viņu gribēja savaldīt
 un izvest, un mēs viņu tur būtum drupās samaluši,
 ja jaunskungs tikai nebūtu licis mierā palikt,» viens no
 abiem Potivarienes vaktniekiem iesaucās. 
 
 «Uz pilstiesu projām ar to, kas kunga vietniekam pašā
 pilī tā drīkst pretoties. Rītu agri prom uz pilstiesu — vai
 dzirdiet, Felzenberģa kungs?» 
 
 Felzenbergs gribēja Lāci aizbildināt. 
 
 «Nieki,» ģenerālpilnvaris, reiz sadusmojies, iesaucās.
 «Visu var piedot, bet tādu nekaunību, tādu apgānīšanu
 priekš visu muižas ļaužu acīm — to nevar un nebūs piedot
 — viņam būs sēdēt cietumā un no dienesta viņš ir
 atlaists! Rītu prom ar viņu uz pilstiesu!» 
 
 «Cienīgs tēvs, viņu jau rītu vēl te vajadzēs,» Rumbenieks
 godbijīgi bildināja. 
 
 «Kādēļ, mans bērns?» 
 
 Rumbenieks kasīja aiz ausīm. 
 
 «Runā, mans bērns,» barons viņu iedrošināja. 
 
 «Kad vecam muižkungam bija jāaiziet, tad tur notika
 nepatiesība un Lācis to padarīja kopā ar skrīveri.» 
 
 «Tā, tā. Atkal jau tāda izēšana no vietas caur blēdību.
 Bet, paldies Dievam, nu mums viņi ir rokās. Lai Lācis paliek
 cietumā. Kur Grieta toreiz sēdēja?»
 
 «Fihtenberģa rokas kambarī — dzelžos ieslēgta!» tiesas
 priekšsēdētājs atbildēja. 
 
 «Tur tagad būs ielikt īsto vainīgo, tāpat ķēdēs, un
 stingri apvaktēt. Felzenberģa kungs, jūs būsiet tik laipni
 un par to gādāsiet.» 
 
 «Labi!» 
 
 Kamēr vēl ar zagto lietu uzņemšanu nodarbojās, pagasta
 vecākais ievadīja Fihtenberģi, bālu un līķim līdzīgu.
 Viņš bija ceļa drēbēs, ar ceļa somu ap kaklu. Divi puiši
 viņu turēja pie rokām, trešais gāja no pakaļas un ceturtais
 pa priekšu. 
 
 «Redziet, cienīgs žēlīgs lielskungs, kas te notiek ar mūsu
 mīļotā kunga uzticīgāko sulaini un kalpu, kas viņam tik
 ilgus gadus kalpojis ar miesu un dvēseli un uzticīgi līdz
 nāvei. Apžēlojaties par mani un liekat mani laist vaļām, 
 
 
 jo man jābrauc pie mīļotās mātes, kas ir uz miršanu. Vēl
 es viņu gribētu dzīvu redzēt un tad viņas mīļās acis aizspiest.»
 
 «Va re, kāds mīlīgs jūs piepeši esiet palikuši pret savu
 māti, kas pa daļai no manas žēlastības dzīvo, jums līdz
 šim nedrīkstēja ne priekš acīm rādīties un tagad vēl
 spirgti vesela, jo šorīt pat es viņai atkal liku dot  maizes
 gabalu, lai viņai nav jāmirst badā?! Man liekas, jums
 ir cits mērķis. Kur un kā tu saņēmi lepno skrīvera kungu,
 pagasta vecākais?» 
 
 Šis atbildēja: 
 «Kad muižas policeja man savu pilnvaru bija devusi
 Fihtenberģa kungu saņemt, tad es ar astoņiem vīriem tūdaļ
 steidzos projām uz tiesas ērberģi, kur stāvēja pasta
 zirgi. Seši no maniem pavadoņiem zem Ošu Jura un Bērziņa
 vadīšanas lēnām un klusām izstādījās namam visapkārt,
 lai Fihtenberģa kungs mums neizbēgtu. Turpretim
 es ar šiem divi puišiem it klusām nostājos priekšnamā
 pie tām durvīm, kur viņam bija jāiznāk. Iekšā es negribēju
 iet, jo viņam, kā pasta puisis laiku uzdeva, bija
 diezgan bijis vaļas visu padarīt, kas nodomāts, un, otrām
 kārtām, es cerēju, ka būs daudz labāki darīts, viņu saņemt
 ar visiem pierādījumiem, ar visām noziedzības liecībām.
 Abiem puišiem es biju piesacījis rāmi un klusi izturēties
 un skrīvera kungu, tiklīdz kā tas iznāk, tūdaļ
 noķert pie rokām un viņam neļaut ne kustēties, nedz ko
 izvilkt no savām kabatām jeb ko saplēst. — Tā mēs gaidījām
 kādas 15 minūtes. Tad dzirdējām iekšā runājam.» 
 
 «Kad tu pārbrauksi?» Tina Nussbaum jautāja.
 
 «Šovakar — es braucu pie mežkunga,» Fihtenberģa
 kungs atbildēja.
 
 «Nu ja, steidzies, es domāju, rītu tu būsi tēvs!» 
 
 «Tad Fihtenberģa kungs iznāca, ļoti steigšus, tā ka viņš
 mūs nemaz nepamanīja. Kad viņš savas durvis aiztaisīja
 un patlaban steidzās no priekšnama ārā, tad es uzsaucu:
 «Stāviet!» un tanī pašā brīdī katrs puisis bija noķēris
 vienu viņa roku. Tomēr viņam izdevās labo roku atkal
 vaļām dabūt un ar zibeņa ātrumu izraut revolveri no labās
 virssvārku kabatas. Bet uz visu to jau biju sataisījies,
 jo tanī brīdī, kad viņš šo ieroci izrāva, viņa roka nokrita
 pie sāniem un revolveris pie zemes, jo es viņam tik ātri
 un tik spēcīgi spēru virsū uz rokas dilbi, ka viņš iekungstējās
 un savu satriekto roku vairs nevarēja lietot. Es
 viņam situ ar dūri, ne ar kādu ieroci. — Še ir viņa pilnīgi 
 
 
 pielādētais revolveris. Sava amata pēc es izsaku, ka
 viņš nekā nav varējis izmest un ka viņam no cita kabatā
 nekas nav ielikts.» 
 
 «Tu esi gudri un prātīgi darījis, mans bērns,» vecais
 barons sacīja. «Tagad tu, tiesas priekšsēdētājs, izmeklē
 šī varoņa kabatas un somu, bet jūs, bērni, turiet viņu tik
 cieti, ka viņš nevar ne kustēties!» (Vecais barons visus
 pagasta bērnus, arī amata vīrus, pēc veca ieraduma sauca
 par «tu», un neviens viņam to neņēma ļaunā, jo viņam
 uz to bija jaukas tiesības viņš bija savu ļaužu tēvs
 vārda jaukākā ziņā, un, ilgus gadus Uplejas ģenerālpilnvaris
 būdams, viņš te tādas pat tiesības bija iemantojis.) 
 
 Fihtenberģa kabatās atrada: 
 1) 26 758 rubļu, papīros un skaidrā naudā, starp tiem
 gandrīz 3000 rbļ., kas baronam bija nozagti. 
 
 2) Vienu vēstuli no Freimaņa, kura tas no vietas izdzīts
 lūdz, lai dodot kādus 1000 rubļu «no tās naudas, 
 ko viņi visi trīs ar saimnieci tik laimīgi atraduši». 
 
 3) Dažas zīmes, kas pierādīja, ka Fihtenberģa kungs labību
 par augstākām cenām pārdevis un mazāk uzdevis
 kungam, tā ka viņš uz tādu vīzi ik gada vairāk nekā?
 1000 rubļu mantoja; šīs liecības pierādījās caur rēķinu
 grāmatiņu, ko viņš par visām savām ieņemšanām
 bija vedis. 
 
 4) Dažas vēstules, iz kurām bija redzams, ka viņš stāv
 svešu cilvēku dienestā, kas viņu māca, kā viņam būs
 darīt pret pagasta ļaudīm sadzīves ziņā. Par to viņam
 vēstulēs piesolīja «spēcīgu aizstāvēšanu visās vietās». 
 
 5) Viena nupat ātrumā izrakstīta un ar pagasta zieģeli
 un pagasta vecākā parakstu apliecināta pase uz «Eduarda
 Felzenberģa» vārdu, kas īsās darīšanās ceļojot
 līdz Karalaučiem. 
 
 6) Viena pase uz «Christian Eichenhorst» vārdu un 
 
 7) viena pase uz «Frau Helena Felzenberg» vārdu, beidzot
 
 8) minēto revolveri un ļoti spicu un asu dunci. 
 Kā redzams, Fihtenbergs bija ļoti apdomīgi apgādājies. 
 Barons fon Drahenklau pavēlēja kāju un roku dzelžus
 atnest. 
 
 «Te jau ir, es jau domāju, ka tā būs,» tiesas sulainis,
 kas Fihtenberģim gaišāki skatījās kārtīs nekā dažs cits,
 piezīmēja. 
 
 Uz barona pavēli viņš savu citreizējo bargo kungu
 ieķēdēja. 
 
 «Tā, nu mūsu putniņi visi ir drošība,» barons sacīja, 
 
 
 bet kļuva kavēts no tāļākas runāšanas, jo Anna Volgeruh
 patlaban bija ienākusi, vaimanāja par «tā vare darbe un
 netaisnībe, kas te notēk tā kunge uzticīge kalpe caur tā
 Plēne dēle», un uzaicināja veco baronu, lai tas tādas briesmas
 taču nepielaižot, jo no kungu puses viņa vien esot
 mājā, bet viņa nekā nevarot izdarīt utt. 
 
 «Ko tu te gribi, vecā? Marš, projām!» vecais barons
 uzsauca. 
 
 «Apželojets, vece kunge, jus tak jir kavalīrs, ka nu ta
 var uzbļaut vece dāme!» Volgeruha brīnījās. 
 
 «Es tev rādīšu kavalieri — uz tavu melno dvēseli arī
 nāk kāds ducis!» To sacījis, barons Drahenklau uz kavaliera
 modi veco Volgeruhu paņēma pie rokas un izveda
 ārā pa durvīm, un tai pieteica: 
 
 «Paliec teitan, līdz es tev atļaušu ienākt, citādi es tevi
 tūdaļ likšu aizvest uz kādām mājām, tur tev būs īsti kavalieri.»
 
 Volgeruha paklausīja, cik grūti tas tai arī nācās, bet
 vecais dūšīgais barons ar savu postu vēl ilgi nebija galā,
 jo tanī pašā brīdī iebruka Birkhāns, kas nupat kā bija
 dabūjis dzirdēt, kā viņa kungam un meisteram klājas, un,
 cenzdamies viņa acīs jo vairāk labpatikšanas iemantot,
 «Uplejas jaunais advokāts», kā daži viņu jokoja un ko
 viņš ņēma par pilnu patiesību, nostājās un sacīja: 
 
 «Pēc likumu guļas es protestierēju par šo kvalificierētu
 injuriu injurianim in verbis continenti et cetera domini
 deiunctae, kas te notiek Uplejas muižas augsti cienītam
 un no visām tiesām atzītam un taisnam un no manim
 neaprobežoti — — » 
 
 «Kas tas ir par trako nama kandidātu?» barons jautāja. 
 
 «Tas ir Fihtenberģa palīgs Birkhans,» pagasta vecākais
 pasmiedamies atbildēja. 
 
 «Ha, ha,» barons sacīja, «man liekas, tas tā kā tā jau
 ienācies priekš trako nama.» Tad viņš aizgāja pie Birkhāna
 un sacīja: 
 
 «Jaunskungs, es domāju, jums garš laiks, eitat izrunājaties
 ar zosīm! Rumbeniek, gādā, ka šis puika tūdaļ tiek
 izvests ārā!» 
 
 «Jā, jā, cienīgs tēvs.»
 Kučieris izpildīja saņemto pavēli. 
 
 «Na, nu mēs taču vairs nekļūsim traucēti?»
 
 «Nu is schon aile,» pavārs Pētersile iesaucās. 
 
 Barons patlaban arī to gribēja kur nekur aizsūtīt, bet
 Felzenbergs pasteidzās viņu mierināt, klusu sacīdams: «Tas 
 
 
 ir ļoti labs, pat teicams cilvēks, bet viņa nelaime ir, ka
 viņš grib vāciski runāt un nemāk.» 
 
 «Ak tā — tikai puskoka lēcējs? Nu, tas vēl izmācīsies
 savu tēva valodu cienīt.» 
 
 Tanī brīdī Bērziņš un kādi divi puiši ieveda Freimani. 
 
 «Kur šo putnu saķēra?» barons jautāja. 
 
 «Kad Fihtenberģi saņēma,» pagasta vecākais izskaidroja,
 «tad es, visu to lietu pazīdams, Bērziņam iedevu
 savu amata zīmi par leģitimāciju un aizsūtīju viņu līdz ar
 divi stingriem puišiem uz Maču mājām, kur Freimanis mīt,
 lai to tūdaļ saņem. Laika negribēdami nokavēt, viņi uz
 manu rēķinumu paņēma pasta zirgus, kas uz skrīvera
 kungu gaidīja!» 
 
 «Uz skrīvera kungu? Saki labāk, uz to lielāko noziedznieku.
 Tas cilvēks ne mūžam vairs nebūs «skrīvera
 kungs» — tūdaļ tu sasauc pagasta vietniekus, mans bērns,
 lai tie izvēl citu; bet prātīgi, mans bērns, ne tik karsti,
 ņemiet saprātīgu vīru, goda vīru, va dzirdi, ko?» 
 
 «Es saprotu, cienīgs tēvs.» 
 
 «Tad labi. Kad jūs viņu būsit izvēlējuši, tad es gan
 nepretošos, un mans mīļais draugs, jūsu lielskungs, arī
 ne. Jūsu skrīveris dabūs to algu no muižas kā līdz šim.
 Bet, kad jūs paši atkal pieņemiet tādu Fihtenberģi jeb
 Birkhānu, tad tā jūsu pašu vaina un jums pašiem jācieš,
 nevis man un muižai. Tādēļ esiet apdomīgi, mīļie bērni.» 
 
 «Pateicos pagasta vārdā, cienīgs tēvs.» 
 
 «Bet paga, bērns, es tev vēl nemaz neesmu pateicību
 izsacījis par to apdomīgo un rūpīgo darbu, šo putniņu
 saķerot. Tas bija labi, ļoti labi. Nu mums visi trīs ir krātiņā
 — tik nezinu, kur tos ieliksim.» 
 
 «Fihtenberģa kungs jau varētu turpat pārtikt, kur Kārlis
 cieta nevainīgs,» kāds puisis piezīmēja. 
 
 «Pareizi, mans bērns, briesmīgais noziedznieks Priede
 alias Fihtenbergs gulēs tanī pagrabā, bet tāpat ķēdēs
 ieslēgts, kā viņš tagad ir un kā nevainīgais Kārlis tur
 mita. Un stipru vakti lai pieliek klāt, Felzenberģa kungs,
 lūgtu!» 
 
 «Labi, barona kungs!» 
 
 «Nu, Herr Oberjäger und Kammerdiner, viņi laikam
 ar tevi pa daudz rupji darīja? Ko?» 
 
 «Jā, cienīgs lielskungs, tā jau bija gan. Tā jau iet kunga
 uzticīgiem kalpiem.» 
 
 «O, mīļais draugs, daudzi tā ir lielījušies ar savu uzticību,
 un taču viņiem nav labāki gājis. Bet,kas tas par 
 
 
 tabaku, kas saimnieces šķirstā, un kas tie par 1000 rubļiem,
 ko tu no skrīvera kunga gribi?» 
 
 Freimanis apdomājās. 
 «Na, vai runāsi? Tiesas sulain — atnes kāju un roku
 dzelžus!» 
 
 «Te jau vēl ir viens pārs, cienīgs tēvs.» 
 
 «Jupis lai zin, kā tu visu jau iepriekš apgādā! Man
 liekas, tu pa daudz zini?» 
 
 «Nē, cienīgs tēvs, tikai tik daudz, ka droši dzelžus var 
 atnest, kad tādus putnus saķer.» 
 
 «Ažēlojaties, cienīgs tēvs, neliekat man dzelžus uz
 kājām, es visu izteikšu!» Freimanis gaudoja. 
 
 «Tas ir kas cits. Tad nāc mums līdz. Felzenberg un jūs,
 mani bērni, nākat, iesim atkal tur, tādas lietas ir protokolā
 jāuzņem!» 
 
 Tiesas sulainis ieveda Freimani, un tas, vairs nekā necerēdams,
 sāka stāstīt: 
 
 «Mēs, tas ir, Priede, es un saimniece, to gan padarījām.
 Tikai Priede zināja, ka barona skapī tik daudz naudas un
 kad to vedīs projām. Ar velna viltību viņš tad bija zinājis
 veco Lauksargu piedabūt, lai tas savas kristības notura pa
 svētdienu vēlāk, jo tad vēl tā nauda nebija pārvesta.
 Viņš arī bija solījis aizbraukt, bet neaizbrauca uz tām
 kristībām. To zināja droši, ka Grieta un Kārlis ies, un uz
 to tad būvēja visas cerības. Uz Fihtenberģa uzmudināšanu
 mēs tad norunājām tanī naktī pulksten vienos to
 darbu izdarīt. Vecais iet gulēt pusdivpadsmitos. No grēka
 mums bail nebija, mēs jau iepriekš tam bijām zaguši visi
 trīs, gadu no gada, bet allaž laimīgi, katrs uz savu roku,
 bet taču mēs viens otra darbus zinājām un, kad vienam
 būtu gājis slikti, tad arī tie divi nebūtu bijuši droši. Tādēļ
 mēs sargājām viens otru un sargājāmies viens no otra.
 Visvairāk mums bija bail no Potivarienes, ka tā neizpļāpā
 kā jau tāds sievišķs. Bet Priede atrada padomu; viņš bija
 izgudrojis, ka mums abiem viņai jātaisās par brūtgāniem
 un jāsāk viņai tik tuvu stāvēt, cik vien iespējams. Tā arī
 notika. Potivariene bija ļoti dievbijīga, tādēļ viņa bija tik
 droša, un mēs, viņas draugi, arī. Tā pātaru skaitīšana
 viņai bija otra daba. Daudzreiz man tiešām īgnums uznāca
 pret tādu raganu, bet allaž viņa prata mani pierunāt,
 līdz es nu esmu aiznācis uz samaitāšanas malu. Lai Dievs
 man ir žēlīgs! — Naudas kārība nebija tas vienīgais cēlons,
 kādēļ mēs to zādzību izdarījām. Mēs ar Priedi gribējām
 arī Grietu dabūt uz savu pusi, bet tas mums neizdevās, 
 
 
 kurpretim Potivariene viņu atkal ienīdēja, domādama,
 ka viņa ar mums abiem stāvot draudzībā jeb ar
 savu daiļumu viņai varot skādēt. Bez tam Priede vēl bija
 dusmīgs uz Kārli, jo tas bija tikumīgs un tīrs un tādā
 garā arī savu karsti mīļoto brūti gribēja uzturēt, kas viņam
 — cik man zināms — arī pilnīgi izdevies, jo es ticu,
 ka Grieta vēl šodien ir zinājusi pasargāt savu godu, jebšu
 viņai tik daudz bija to kārdināšanu, tik daudz bija jācieš. 
 
 Kad viss tas bija aprunāts, tad Priede izgudroja ielaušanos,
 īpaši — kā pie skapja varēs pietikt, jo viņš to
 skaidri pazina. Pulksten vienos es viņu ielaidu. Saimniece
 vēl bija kājās un lasīja sprediķu grāmatā. Nu aiztaisīja
 visas durvis — tās uz kungu guļamo kambaru pusi es no
 iekšpuses jau agrāk biju aizslēdzis. Visi trīs mēs reizē
 iegājām. Priede tūdaļ devās pie skapja un to it ātri uzlauza
 — Potivariene viņam stāvēja klāt, lai viņš viens pats
 visu to naudu nepaņem. Ja es nemaldos, tad viņa arī
 palīdzēja — es domāju, viņa rādīja mazu, paslēpjamu
 lukturīti. Vienreiz Priede viņai gandrīz sāka sist, jo viņa
 skaitīja Bībeles peršas, lūdza Dievu, lai tas nākot palīgā,
 un Priede bijās, ka kāds nedzird. Pa tam es apstrādāju
 logu, kā jūs jau ziniet. Kad viss bija gatavs, tad Priede
 vēl izkaisīja papīrus un paņēma šo to līdz. Otrā istabā
 mēs dalījāmies. Bija norunāts uz trijām daļām, bet Priede
 mūs piekrāpa, kā vēlāk pārliecinājāmies, jo viņš mums,
 50 rubļu gabalus dodams, pats bija paturējis mazāku,
 bet svarīgāku kopu.» 
 
 «Tas nav tiesa, ka viņš jūs divus piekrāpis,» barons
 sacīja, «jo tie gredzeni vien ir vērti kādus desmit tūkstošus
 rubļu.» 
 
 «To mēs nezinājām — mēs viņus turējām, ja daudz, tad
 kādus trīs līdz četri simti rubļu vērtus; taisnība ir, ka
 Priede mūs gribēja piekrāpt, jo, kad dalīšana jau bija
 beigta, tad viņš piepeši atminējās, ka īstās pēdas jāslēpj
 un izmeklēšana jāved uz Grietu un Kārli. Saimniece apņēmās
 piecdesmit rubļus ielikt Grietas cisās un vēl divi
 gredzenus, bet viņa tik vienu ielikusi; ko es solīju, to es
 godīgi izpildīju un, ar kādu mūķīzeri Kārļa kastīti atslēdzis,
 tur ieliku savu daļu. Priede turpretim solīja pieci
 simti rubļu pa dārzu izkaisīt, bet tikai piecdesmit ir izkaisījis.
 To citu visu jūs jau ziniet. Potivariene, kuras
 naudu Priede ietina kādā papīrī, lai tā neizkaisās, man
 iečukstēja ausīs: «Freimani, precēsimies, tādēļ dod arī
 savu naudu manā ziņā.» Man bija drusciņ bail par visu 
 
 
 to būšanu; labas vietas, kur zagto naudu noglabāt, man
 arī nebija, tādēļ es paklausīju, zinādams, ka viņai ir paslēpta
 vieta skapī. Precēties ar viņu man arī patika — viņa
 bija bagāta un vēl pilnīgs sievišķis. 
 
 Vēlāk es atzinu, ka biju piekrāpts, jo Potivariene man
 nekā nedeva, allaž viņa izlocījās: «Kad mēs būsim apprecējušies,
 tad tu dabūsi visu, kas man ir.» Un tā viņa mani
 vilka. Kad biju padzīts, tad viņa gan bļāva un skaitīja pātarus,
 bet naudas nedeva. Tādēļ es savās bēdās rakstīju
 Priedem. Bet tas man neatbildēja. To tabaku es esmu
 zadzis un paglabājis pie saimnieces, jo man bija bail tādas
 lietas pie sevim turēt, kurpretim pie pātaru skaitītājas
 tās izlikās būt drošas. — Tas viss, ko es zinu — no šīs
 lietas; kad par citām prasīs, tad es vēl atbildēšu.» 
 
 «Tagad pietiek,» barons sacīja, kamēr pagasta tiesas
 priekšsēdētājs visu sarakstīja protokolā. «Vai tu zini, kas
 ar Priedi un tavu mīļāko noticis?» 
 
 «Nē, cienīgs tēvs.» 
 
 «Nāc!» 
 
 Komisija aizveda Freimani pirms pie Priedes, kas kaunēdamies
 slēpa savas acis. Freimanis savam vecam darba
 biedrim gribēja sniegt roku, bet izbijās, viņa dzelžus
 ieraudzīdams. Potivariene Freimani sāka lamāt par nodevēju,
 kas, zināms, sacēla vispārīgu īgnumu. 
 
 Pa tam jau bija gandrīz vakars atnācis. Gūstītos aizveda
 uz cietumu, kā jau bija nosacīts. 
 
 Freimanim dzelžus neuzlika; viņš bija jēra dūša un
 visu izteicis. Tikai stipru vakti viņam pielika kādā pagraba
 istabā. Abi tiesas vīri pa nakti palika muižā, no rīta
 agri viņiem bija pilnas rokas darba. Pilnu tiesu sasauca,
 par kārtīgu protokolu rakstītāju ataicināja kaimiņu skrīveri.
 
 Jau trešā dienā visi trīs grēcinieki zem ļoti stipras un
 daudzkārtīgas vakts aizbrauca projām uz pilstiesu; tikai
 Lācis vēl palika mājās cietumā. Bet, kad viņu sāka
 izklaušināt par to blēdību, ko viņš kopā ar Priedi padarījis
 pret veco Ozolu, tad viņš arī vairs neliedzās, bet
 izteica, ka tā ir gan noticis. 
 
 Lieta te bija tā: klēšu atslēgas bija gan Ulpinskim rokās,
 bet viņš ņēma un izdeva labību pēc muižkunga cedelēm.
 Kad to pūru skaitu, kas pēc šīm cedelēm izdoti,
 novilka no tā skaita, kas atkal pēc muižkunga zīmēm 
 ir ieņemts, tad izrādījās, cik klētīs vēl vajaga atlikt jeb
 būt. Par šo atlikumu meiris vien atbildēja un, kā protams,
 
 
 par to vien arī varēja atbildēt. Šis atlikums arī allaž bija
 pareizs, kā piezīmējumi no Priedes rokas Ulpinska grāmatā
 pierādīja. 
 
 Kļūda bija citur. Pēc pastāvošā ieraduma meiris ik sestdienas
 uzdeva Priedem savas ieņemšanas un izdošanas un
 tamlīdz arī visas cedeles jeb pierādīšanas zīmes, kuras
 pie grāmatām uzglabāja. Tiklīdz kā tas bij noticis, tad
 meirim vairs nekādas pierādīšanas nebija rokā tās bija
 skrīvera ziņā, tāpat kā meira liktens! Bet Priedem trūka
 iemesla Ulpinski samaitāt; ar Ozolu tas, kā jau zinām,
 bija citādi. Tādēļ Priede nesacīja vis, ka klētīs mazāk
 atrasts, nekā vajaga būt, jo tad Ulpinskis būtu kritis
 postā, bet viņš uz Ozola rēķinumu izrakstīja viltīgu zīmi,
 pēc kuras esot daudz vairāk labības ieņemts, nekā tiešām
 bija ieņemts, un tad atkal viltīgu zīmi, pēc kuras šis
 vairums esot pārdots tirgotājam T., kurpretim šis pēc
 līguma un rēķinuma daudz mazāk pircis un maksājis. Tātad
 Ozols šo daļu bija priekš sevis pārdevis, saprotams, citam
 tirgotājam! Kuram, to jau nevarēja zināt, un, kas šo labību
 vedis, to arī nevarēja zināt, un ko tad zemnieķelis zin,
 kas tas par tirgotāju — kur mužkungs liek, tur viņš brauc.
 Lācis pie visas šīs blēdības piedalījās caur to, ka viņš
 «pēc saviem toreizējiem piezīmējumiem» — jo viņš bijis
 klāt pie iemērīšanas, meiris toreiz bijis slims  — apliecināja,
 ka «ir gan tik daudz aizvests uz pilsētu, cik muižkungs
 tanī cedelē ierakstījis» (t.i., cik tanī no Priedes
 fabricētā viltīgā cedelē stāvēja). Tātad lielkungam toreiz bija
 šādas liecības pret Ozolu: 
 
 1) viņa paša zīmes, 
 
 2) Priedes «taisna» grāmatu vešana, 
 
 3) Lāča apliecināšana «pēc uzzīmējumiem», ko tas lielkungam
 arī uzrādīja. 
 
 Vecais barons toreiz tikai vēl šaubījās, vai ar tirgotāju
 nav notikusi kāda jukšana, bet, kad šis uz pieprasīšanu
 atbildēja, ka viņa kārtīgi vestās un revidētās grāmatas pilnīgi
 saskanot ar Fihtenberga uzdošanu, tad vecā Ozola
 liktens bija nospriests viņš bija «pārskatījies», kā vecais
 barons lēnprātīgi sacīja, un tāda pārskatīšanās prasīja
 gan atlaišanu no amata, bet ne pazudināšanu, jo vecajam
 vīram taču arī bija savi nopelni! 
 
 Ja barons Kronšilds tūlīt toreiz to lietu sīki būtu izmeklējis,
 tad pēc rijkuru burtskokiem un meira ieņemšanas
 piezīmējumiem būtu atrasts, ka pa tik daudz pūru
 mazāk labības izkults, cik Ozols esot zadzis, un ka arī 
 
 
 tik daudz vezumu nemaz nav aizsūtīti, cik vajadzēja, lai
 tik daudz labības varētu aizvest. Ir tagad vēl bija iespējams
 visu to nodibināt, jebšu šis darbs Felzenberģim veselu
 nakti paņēma. Beidzot arī Ulpinskis atrada piezīmējumu
 savā dienas grāmatā, pēc kura muižkunga cedele
 skanējusi akurāt uz tik daudz pūru labības, cik minētais
 tirgotājs tiešām pircis. 
 
 Ir Miķeli Lāci aizsūtīja uz pilstiesu. Ozols nokrita it kā
 no mākoņiem, kad viņam darīja zināmu, kādēļ viņš no
 vietas atlaists un nu izrādījies par gluži nevainīgu. Viņš
 raudāja karstas pateicības asaras, Felzenberģi apkampdams
 un par sava goda glābēju nosaukdams. 
 
 «Bet vecā lielkunga lēnprātība un labā sirds tiešām ir
 neizmērojama,» viņš aizgrābts sacīja. «Viņš mani atzīst un
 tura par zagli, jā, par prastu labības zagli, un tomēr viņš
 man vēl dod žēlastības maizi uzņem manu bērnu savā
 namā!» 
 
 (Pirmās daļas beigums.) 
 
 
 
 OTRĀ DAĻA 
 
 10. PĒC PĒRKONA 
 
 Negaiss bija visai piepeši nācis un izgāzies pār tās
 partijas galvu, kas Uplejas sadzīves likteni pie slepeniem
 pavedieniem turēja savās rokās un tik daudz posta, tik
 daudz nelaimes bija sējusi un citiem uzlikusi. Drošā miegā
 snauda šīs partijas locekļi, un kas zin, vai taisnais sods
 viņus vēl tik ātri būtu aizgrābis, ja viņu pašu neaprobežotā
 nekaunība un augstprātība pārpilno grēku trauku tik
 spēji nebūtu sadauzījušas, taisnību ar varu piespiedušas
 uz atriebšanos. Un tomēr, kad atkal ievēro visas tās sapuvušās
 un tārpainās būšanas, to smirdoši netīro gaisu, to
 netaisnību un kalpināšanu, tos melus un visu to ļaunumu,
 iekš kam šīs partijas spēks pastāvēja, uz ko viņa tik nekaunīgi
 droši palaidās un allaž tāļāki un tāļāki gāja savā
 daudzkārtīgā un briesmīgā noziedzībā, tad liekas, ka ar
 tādu spirgtu sadzīves vēju, kā Felzenberģa atnākšana to
 sacēla, jau pilnīgi būtu pieticis Uplejas slimo sadzīves organismu
 tīrīt un izvēdināt; ka būtu pieticis minētās partijas
 drošības namiņa satrenējušos un ķirmjiem izlodātos
 pamatiņus jau pie pirmās drošākās kustināšanas izārdīt
 un viņa iemītniekus atsegt viņu pilnā noziedzības kailībā.
 Un, kad tas priekš Felzenberģa atnākšanas nebija noticis
 un bez viņa atnākšanas arī tik ātri nebūt nevarēja notikt,
 tad caur to tikai pierādās, ka Uplejas sadzīves būšanas
 šinī ziņā nebija labākas nekā simts citās vietās, kur labsirdība
 un iesnaušanās pārdrošā uzticības un glaimošanas
 miegā sataisa nekaunībai mīkstu guļu — daudzkārt uz
 tikumu rēķinumu. No visa, ko mēs, p. p., zinām par
 Uplejas teicamo dzimtskungu un viņa famīliju, it lēti var
 noģist, ka viņš pasauli aplūkoja vairāk no ideāliska stāvokļa,
 t.i., kā viņai vajadzētu vai kā viņa varētu būt,
 nekā no reāliska stāvokļa, t.i., kā viņa īsti ir. Un, cik
 cieti viņš ar visu savu politisko un filozofisko attīstību 
 
 
 bija satīts «savu uzticīgo sulaiņu» tīklos, mēs atzīstam no
 tam, ka viņš uz Priedes denunciāciju pat savu uzticīgo
 muižkungu Ozolu bez jo plašākas izmeklēšanas atlaida no
 dienesta un ka viņš pat Felzenberģim cieti piekodināja,
 lai tas cienījot Priedes lieliskos nopelnus. It kā matemātikā
 viens vienīgs nepareizs loceklītis, viens vienīgs neīsti
 izlietāts likumiņš visu aprēķinumu padara par nepareizu
 un rēķinātāju aizved uz neaprēķināmi greiziem spriedumiem,
 tā arī praktiskā dzīvē daudzreiz viens vienīgs nepareizs
 pamata spriedums var aizvest uz tūkstots netaisniem
 spriedumiem. Tā arī barons Kronšilds gluži nezinādams,
 negribēdams dienu mūžu izrēķināja nepareizi, Fihtenberģi
 vienu par visām reizēm pieņemdams par pareizu
 rēķināšanas faktoru. Fihtenbergs viņam bija tas visuzticīgākais;
 no tam viņš bija pārliecināts. Bet vecais Ozols
 viņam tik tuvu nestāvēja, jebšu tas Uplejas saimniecībā
 bija daudz svarīgāks. — Ar Freimani baronam gāja gandrīz
 tāpat. — Baronietei v. Kronšild bija Anlīze Potivar
 tas pats, kas viņas laulātam draugam Priede. Potivariene
 skaitīja pātarus, apmeloja meitas un citus, uzmetās citiem
 par tiklības tiesnesi, tādēļ viņa pati slikta nevarēja būt!
 Lielmāte kā diemžēl simts tūkstoši arī mudīgu pātaru skaitītāju
 turēja par dievbijīgu; bet, par kādu briesmīgu noziegumu
 apsegu tāds lieks svēts ģīmis var kļūt izlietāts, to
 mēs jau esam redzējuši. Daudz citādi lielmātei negāja ar
 veco Volgeruhu. Viņa zināja, ka tā laba nekā nedara un
 melo, un postu saceļ, bet viņa nevarēja atsacīties vecum
 vecam ieradumam, nevarēja šo veco vienzobi aizsūtīt kādā
 klusā kaktā, kur viņa mazāk varētu skādēt un ļaudis apmelot,
 it kā tā labiem cilvēkiem no paša likteņa būtu
 nolemta par vajadzīgu sodu. 
 
 Un tā ka šim ziņa, tā arī dažā cita nemanot tikums
 kļuva nievāts, netikums pacelts. 
 
 Puišiem pierēķināja par grēku, ka tie ripas kāva un,
 labāka prieka nepazīdami, krogos plītēja un dancoja; bet
 Priedem neviens par grēku nepierēķināja, kad tas vārtījās
 nešķīstības dubļos un pēc īpašas sistēmas vajāja nevainību,
 un laupīja pagasta meitu godu. Jā, pie visa tā
 viņš vēl stāvēja ļoti augstā cieņā! 
 
 Pašā kungu namā neviens nerunāja, kad Freimanis ar
 viltīgām kārtīm citiem nolaupīja naudu, bet, kad kādai
 meitai notika tā nelaime, kad kāds puisis to godam bildināja
 un Freimanim tā arī patika, tad to ar negodu izdzina 
 
 
 no muižas — Potivariene visu zināja notaisīt par
 netiklu, par «liderīgu». 
 
 Ko palīdzēja visas brīvības, viss tas labums, ko dzimtskungs
 savam pagastam tik daudzkārt parādīja, kad šis
 smaka zem tik necienīga jūga, kā pagasta tiesas priekšsēdētājs
 to tik skaidri prata atklāt! 
 
 Barons mīlēja savus ļaudis, vēlēja tiem visu labu, bet
 atļāva saviem algādžiem tos garīgi apspiest un viņus atkal
 un atkal iemīt atpakaļ sadzīves dubļos. 
 
 Vai tas bija cits kas nekā necienīgs jūgs un apspiešana,
 kad Priede uz savu galvu uzdrīkstējās laist pavēli, ka
 dziedātājiem un mūzikas korim bez viņa atļaušanas neesot
 brīv sanākt; ka viņš šo koru teicamo vadoni Pētersonu
 pēc patikšanas varēja tramdīt un viņam visādus šķēršļus
 likt? 
 
 Tikai drusciņ mazāk mīlestības un taisnības no kunga
 puses — un Uplejas pagasts būtu bijis viens no sliktākiem
 tanī apgabalā! 
 
 Bet, ja pagasts šo necienīgo jūgu būtu nokratījis, kā
 tas to jau daudzreiz vēlējās; ja tās patriarhāliskās saites
 tad būtu satrūkušas, kas caur gadu simteņiem bija vītas
 starp kungu un ļaudīm, — kas tad tās gan būtu sarāvis?
 Vai pagasts? Nē — viņš tikai būtu darījis, ko viņam spieda
 darīt. Priede un biedri pie tam būtu bijuši vainīgi, bet
 ārīgi, zināms, pagasta vadoņiem tā vaina būtu kļuvusi
 uzkrauta. 
 
 Bet uzņemsim atkal sava stāsta pavedienu. 
 
 Stiprs pērkons un vareni zibeņi bija tīrījuši Uplejas
 sadzīves gaisu. Likās, it kā pati taisnības dieve būtu nokāpusi
 no debesiem un reiz bargu tiesu turējusi par veciem,
 bezdievīgiem grēciniekiem. Ļaudis dvašoja vieglāki,
 visa muiža, viss pagasts jutās atsvabināti no grūta lietuvēna,
 no riebīgiem zvēriem cilvēku sejā. Jauna dzīvība
 radās un līdz ar to — drošākas cerības uz nākotni. 
 
 Vecais barons Drahenklau bez kavēšanās bija laidis
 ziņu Uplejas lielkungam par visu, kas noticis, un nebija
 diezgan spējis uzteikt Felzenberģa taisnu prātu, drošu
 dūšu un izmanību, kā arī citu iedzīvotāju uzticību pie
 noziegumu atklāšanas. 
 
 Ērmīgu iespaidu šīs ziņas padarīja uz veco baronu un
 viņa famīliju. Nu abi vecie it kā no miega atmodās, kurpretim
 Klotilde šīs ziņas uzņēma it kā kādu jau sen gaidītu
 vēsti. Arī tas, kas no Felzenberģa bija ziņots un ko
 viņai bez aizturēšanas stāstīja, viņu nebūt nepārsteidza. 
 
 
 Felzenbergs, viņas ideāls, jebšu gan nesasniedzams ideāls,
 citādi nebūt nevarēja darīt; tas bija pats par sevi saprotams,
 it kā viņa arī nekad nebija šaubījusies, ka atsegtie
 noziedznieki ir ļauni cilvēki. 
 
 Arī vecās Volgeruhas izturēšanos barons Drahenklau
 nebija piemirsis ziņot. 
 
 Pēc kādām nedēļām no Itālijas atnāca šāda pavēle no
 vecā lielkunga. 
 
 «1) Manim nozagtās lietas un nauda, kā protams, jāņem
 atpakaļ, turpretim tā cita pie Fihtenberģa atrastā
 nauda jāapķīlā. Kad viņš to nevar pierādīt par godīgi
 iemantotu, tad tā ir zagta, — un krīt mana pagasta nabagiem
 par labu. 
 
 2) Pagasts lai vēlē skrīveri pēc savas patikšanas, algu
 viņam maksā muiža kā līdz šim, ja pagasta vietnieku
 pulks caur īpašu spriedumu to pieņem; bet pagasta skrīveris
 nevar reizā būt arī muižas amatā. 
 
 3) Priedes vietā par ekonomijas grāmatu vedēju un
 tamlīdz par Felzenberģa kunga palīgu divu dienu laikā no
 tā brīža, kad šī vēstule manā muižā aiziet, jāieceļ vecais
 Ozols, ar savu senāko algu un visām savām citreizējām
 tiesībām, cik tās uz viņa dzīvi zīmējas. 
 
 4) Annu Volgeruh tanī ad 3 minētā laikā ar visu savu
 mantību aizvest uz malas muižu Raupeni, kur viņai pie
 moderes ēšana un īpaša istabiņa ierādāma. 
 
 5) Zūze tiek apstiprināta par saimnieci, Bērziņš — par
 vecāko vagari un jaunais kučieris — par jaunāko vagari. 
 
 6) Felzenberģa kunga alga tiek paaugstināta uz 1500
 rubļiem, visi viņa nosacījumi, ko tas sapulcētiem muižas
 ļaudīm izsludinājis, no manim pilnīgi tiek apstiprināti, 
 es tos atrodu par ļoti derīgiem.
 
 7) Pagasta amata vīriem un visiem, kas muižas valdei
 pie minēto noziedznieku saņemšanas nākuši palīgā, es
 izsaku savu īpašo atzīšanu un pateicību. 
 
 8) Bez kavēšanās, kur un kā vajadzīgs, jārūpējas, ka
 Grieta un Kārlis kā gluži nevainīgi pārnāktu atpakaļ. Tad
 viņiem jāatdod Lauksargu mājas — tas vecais neris nekam
 neder. Ja vajadzīgs, tad abiem jādod palīdzība, es
 domāju, tas vecais žūpa ir parādos. — Grietas kāzas lai
 notiek uz manu rēķinumu. 
 
 Barons v. Kronšilds, 
 
 Uplejas dzimtskungs. 
 
 Neapelē, 5./17. jūlijā 1869.» 
 
 
 Jebšu ģenerālpilnvaris barons Drahenklau citādu atbildi
 no sava vecā drauga gan nebija sagaidījis, tad tā
 viņam dažā labā ziņā taču darīja īstu prieku; tādēļ viņš,
 to izlasījis, tūdaļ lika aizjūgt un brauca pie Felzenberģa
 un it kā jauns virsnieks uzvarēto karogu tam spulgainām
 acīm rādīja barona Kronšilda vēstuli. Felzenbergs mazāk
 priecājās par pieliktiem 500 rubļiem nekā par to, ka viņa
 kungs te izrādījās pilnīgi par to, par ko viņš to turēja.
 Arī uz muižas ļaudīm tas darīja ļoti labu iespaidu. Nu
 tik tie pilnīgi ticēja, ka vecais lielskungs tiešām labu
 vien grib, blēžus bez žēlastības soda un tiem atkal labu
 dara, kam netaisnība notikusi. — Tā arī Zūzei nu tik
 nozuda beidzamās bailes no Potivarienes tik dziļi tās
 bija iesakņojušās. 
 
 Pavārs, visu to dabūjis zināt, noņēma savu balto cepuri,
 nosvieda to sev priekšā zemē un tad, abas rokas padusēs
 ielicis, sacīja: 
 
 «Ich habt aber immer gesagt, der Felsenberg is firer
 Kerl.» 
 
 Ļoti grūti nācās, līdz vecai Volgeruhai varēja iestāstīt,
 ka tiešām tāda pavēle nākusi, ka viņai jāiet uz malas
 muižiņu. 
 
 «Jūs tāde vece kungs man tik tais tāde aprils, bet tagad
 jau april nav un precet es vairs negrib,» viņa, nejauki
 ņirgādama, atbildēja baronam Drahenklauam. Drīz,
 zināms, izrādījās, ka tiešām aprīļa nav. 
 
 Vecais Ozols, gluži jauns tapis, ierūmējas atkal sava
 vecā mājasvietā, kur Priede pa tam bija mitis. 
 
 Dienu pēc tam Birkhāns ienāca kukņā un noprasīja:
 «Pavār, vai jūs neziniet, vai barona kungs mani nav licis
 iecelt par pagasta skrīveri? Kas tad cits to vietu varēs
 izpildīt.» 
 
 «Ak da solcher Teter,» Pētersile iespurcās, «ich dir
 schon werde geben Schreiber!» To sacījis, pavārs pakampa
 pavārnīcu, iesmēla tanī ūdeni un uzlēja Teterim to
 uz galvu. 
 
 Nopurinājies šis devās augšam pie Felzenberģa un
 sacīja tā: 
 
 «Augsti cienīts kungs un Uplejas glābējs! Araberu sakāms
 vārds saka: kāda kunga maizi ēdi, tādu dziesmu
 dziedi. Es līdz šim ēdu Fihtenberģa maizi, un, ko mēs abi
 ņēmām rokā, tas vairs necēlās. Bet Fihtenbergs man lāga
 nepatika, un es varētu daudz ko no viņa stāstīt, ja jums
 patiktos. No jums viņš arī daudz ļauna runājis, es jums 
 
 
 visu izstāstīšu. Mēs divi iztiksim ļoti labi, cienīts Felzenberģa
 kungs. Jo, pēc manām domām, neviens tik labi
 neizdarīs tanī skrīvera vietā kā es. Un tās lones dēļ 
 redziet, man jau tik daudz nevajaga, es jau katru reizi
 varu pakvitēt, ka es visu esmu saņēmis. Es domāju, šī
 lieta varētu iet. Ko jūs domājiet, cienīts Felzenberģa
 kungs?» 
 
 «To jūs tūdaļ dabūsit zināt,» Felzenbergs atbildēja un
 paskandināja. 
 
 «Laikam jūs mani liksiet izsviest?» 
 
 «Jā!» 
 
 «Kādēļ tad tā, cienīts muižkungs? Mani jau diezgan
 moca un sviež ārā! — Jūs taču esiet tik mīlīgs un labs
 kungs, un es jums it nekā ļauna neesmu darījis.» 
 
 Pa tam ienāca Ošu Juris un jautāja, ko jaunskungs
 gribot? 
 
 «Tagad vairs nekā — mīļo Juri — man ar Tetera kungu
 vēl jāizrunājas,» Felzenbergs atbildēja. 
 
 Juris atkal izgāja, un Felzenbergs uzsāka: 
 
 «No jūsu vientiesīgās jautāšanas es atzīstu, ka jūs tiešām
 neapzināties tā ļaunuma, kas jūsu priekšlikumā.
 Vienkārt, godprātīgs cilvēks sevi tā neuzslavē, otrkārt,
 godīgs cilvēks nekad neuzaicinās uz tādu blēdību, kā jūs
 to darījuši. Es domāju, ka tāda izturēšanās pilnīgi attaisno
 izsviešanu pa durvīm. Bet, kā jau minēju, es atzīstu, ka
 jūs to bez īpašas izskaidrošanas nebūtu sapratuši un varbūt
 vēl domātu, ka jums liela netaisnība notiek. Tādēļ es
 savu pirmo nodomu neizpildīju un nu gribētu dzirdēt, kā
 jūs sevi cerējiet attaisnoties?» 
 
 Teteris sašļuka, acumirklī viņam nekā nebija, ko atbildēt,
 bet, atzīdams, ka viņam taču kas jāsaka, viņš visai
 nedroši uzsāka: 
 
 «Redziet, cienīgs Felzenberģa kungs, kad cilvēks slīkst,
 tad tas ķeras arī pie pucnaža; un es tiešām vairs nezinu,
 ko darīt, kad es vietas nedabonu, t.i., kad mani neieceļ
 par Uplejas skrīveri, jo citur jau mani neņems. Prastu
 darbu strādāt es tak nevaru — — » 
 
 «Kādēļ ne?» 
 
 «Nu, es taču esmu bijis par skrīvera palīgu un esmu
 mācīts cilvēks, un ļaudis mani sauc par jaunkungu, kā
 es nu lai ar viņiem atkal kopā strādāju? Man taču ir
 kauns, un no darba es arī esmu atradinājies.» 
 
 «Tātad, pēc jūsu domam, tāda skrīvera palīga vieta cilvēku
 padara gluži nelaimīgu.» 
 
 
 «To es nesaku, bet, kad cilvēks ko mācījies, tad viņš
 taču dodas uz augšu, ne atpakaļ,» Teteris atbildēja. 
 
 «Bet kā tad, kad tas neizdodas, kā, par piemēram, jums
 tagad?» 
 
 «Tad — — tad — — jā, es nezinu, ko tad!» 
 
 «Es domāju, ka tad jāstrādā, ko spēj, lai savu maizi
 godam nopelnītu,» Felzenbergs piezīmēja. «Jūsu mācība,
 par piemēru, nav tik dziļa un pamatīga, ka tā jums atdarītu
 ceļu uz kādu patstāvīgu vietu — jūs protiet norakstīt,
 rēķināt, nepilnīgi vāciski tas ir viss! Bet ar šo
 mazumiņu īsti derīgs skrīveris nenāk cauri, tam jāzin
 vairāk, un, par visām lietām: tam jābūt prātīgākam, nekā
 jūs esiet. Priede jūs ir samaitājis, jo viņš pats bija samaitāts
 cilvēks; nu jums jāuzsāk gluži no jauna dzīvot un
 nevis par skrīvera palīgu. Ir es domāju, ka pie mūsu
 tagadējām būšanām jums nāktos grūti arī tikai prasta
 strādnieka vietu dabūt. Bet tas arī nebūt nav vajadzīgs,
 mums netrūkst tādu vietu, kur jūs savu mazumiņu mācības
 pareizi variet izlietāt. Kā, par piemēram, būtu, kad
 jūs iestātos mācībā pie Puķes kunga? Vēlāk, ja jūs čakli
 un pareizi izturēsities, es jums palīdzēšu tikt Rīgā pie jo
 lielākiem dārzniekiem. Puķes kungs ir mācīts un saprātīgs
 vīrs, viņš jūs labprāt pamācīs — un audzinās!» 
 
 Teteris apdomājās. Viņa galvā palika skaidrāki un
 skaidrāki — viņš atzina ne vien, ka Felzenberģim pilnīga
 taisnība, bet arī savu bēdīgo stāvokli. Viņa acīs parādījās
 asaras, kad viņš sacīja: 
 
 «Jums taisnība, cienīgs kungs, man jāpaliek par dārznieku.
 Es jums no sirds dibena pateicos!» 
 
 «Es priecātos, ka no jums reiz izvirstu krietns virs.» 
 
 «To es apsolos un jums bušu mūžam pateicīgs.» 
 
 11. JAUNS PAGASTA SKRĪVERIS 
 
 Kas gan bija priecīgāks nekā Upilejas pagasta vietnieku
 pulks, kad izpaudās ziņa, ka tas nu reiz arī pats varēs
 iecelt pagasta skrīveri. Kādu tiesību īpašniekam būt un
 tās nevarēt izlietāt — tas ir diezgan nepatīkami. Pavisam
 citāds vīrs, par piemēru, ir kalpelis, kas var rokas iebāzt
 bikšu kabatā un sacīt: «Es, proti, Anss Platmutis, esmu
 pagasta aizstāvis, un man pa lielākai daļai ir tā nosacīšana,
 kādu skrīveri būs pieņemt, kādu ne, jo ko ta tie
 citi daudz zina, viņiem taču jāklausa, ko es teicu.» Visi 
 
 
 nu gan nevar vietnieku pulka klusie jeb partiju vadoņi
 būt, un tātad arī Uplejas pagasta vietnieku pulkā radās
 vīri, kas gan arī sajuta un atzina, ka pagasts jau trīs
 gadus nav spējis izlietāt tiesību, kas tam pēc likuma pienākas;
 jo, Priedi ieceļot, piepildīja tikai ārīgu formu, to
 katrs zināja un saprata; bet līdz ar to ļaudis arī atzina,
 ka pagastam caur šīs tiesības neizlietošanu ik gadus mazākais
 par 1000 rubļiem mazāk izdošanas. Tādēļ, ja Priede
 tikai cik necik būtu bijis labāks cilvēks, kam varbūt
 gan savi niķi, savas cilvēciskas īpašības, bet kura daba
 ir taisna, ar ko var iztikt, — tad šī apdomīgākā partija
 ar šo nodibinājumu būtu bijusi pilnīgi mierā; bet tagad
 ir viņa priecājās, ka Priede reiz nokritis, tomēr ne acumirkli
 nešaubīdamās, ka diezgan grūti nāksies tādu vīru
 atrast, kas ne vien visas lietas saprastu vadīt un vadītu
 taisni un uzticīgi, bet arī abām pusēm patiktu un labu
 satikšanos uzturētu. Te tiešām vajadzēja apdomāties, un
 tādēļ šī partija, kas līdz šim vietnieku pulku pārvaldīja,
 it ātri vienojās un arī pacēla par kārtīgu spriedumu, ka
 caur guberņas avīzēm jāuzaicina kandidāti, kuriem noliktā
 dienā jāpieteicas un jāuzrāda liecības par baudīto
 mācību un par uzvešanos. Pilnas četras nedēļas bija noliktas,
 un pa tik ilgu laiku varēja aprunāties, sarunāties,
 sazinoties, saspriesties un apdomāties. Bet akurāt šī vaļa
 minētai partijai, kuras galva bija pats pagasta vecākais,
 atnesa ļoti ļaunus augļus. 
 
 No Uplejas skrīvera vietas bija izrunātas briesmīgas
 lietas: tā esot ļoti trekna. Priede esot iekrājis 30 000 rubļu,
 tik ka tas nezinājis iztikt ar jauno muižkungu, tādēļ tas
 nosviests utt. No tuvienes un tālienes derīgi un nederīgi
 kandidāti savas acis meta uz šo vietu, un ne cik ilgi, tad
 Uplejas pagasts kustēja un mudžēja no spekulantiem un
 laimes ķērējiem. Saprotams, ka katrs jāja savu kumeļu
 un meklēja savu aizstāvi un gādnieku. Pagasta vecākais
 visus it strupi atraidīja uz termiņu, bet kas to dos! Tie uzmeklēja
 pagasta vietniekus, un tātad daži no šiem četru
 nedēļu laikā izmācījās vairāk visādos niķos, nekā tas
 citādi būtu varējis notikt četros gados, un dažu no viņiem
 vairs nebūt nevarēja pazīt — bija jādomā, ka pavisam
 cits vīrs viņa ādā ielīdis. — Bet dosimies nu uz
 Upleju celšanas dienā. 
 
 Mēs ieeimam baznīcas krogā, kas jau no vakardienas
 pilns ar viesiem — ar smalkiem kungiem un jaunkungiem.
 Bet brīnums, ka te viens otra nepazīst jeb negrib pazīt; 
 
 
 mazākais, viņi viens otram nekā neizpauž, kamdēļ viņi
 nākuši, ko viņi grib, domā, darīs utt. — Liekas, visas
 pasaules diplomāti šeit sanākuši. Turpretim kroga papus
 ir ļoti laipnīgs un priecīgs. Viņam ir siena laiks, jebšu
 citi jau rudzus nopļāvuši. Tādēļ pie galda stāv ne vien
 viņš — viņam ir ļoti daudz darba ar uzdzeršanu un rēķinumiem,
 par kuriem mēs negalvojam, ka tie pareizi, — bet
 arī viņa «mamma», viņa meita (kāds 17 gadus vecs skuķis)
 un tad vēl viena «māsas meita», pēc jaunākās modes
 ģērbusies un ar rudzu puķēm apbruņojusies. Šodien ir
 tādas paģiras, «kungi» vēl guļ: citi viesu kambaros, citi 
 tie mīļākie un izveicīgākie — pašas mammas istabā, vēl
 viens, kas paša skuķi visvairāk iekairinājis, Annetes
 smaršainā kambarītī. Krodznieki un meitas bija tā «šur
 tur piespiedušies», kā jau siena laikā. 
 
 Ap pulksten deviņiem «kungi» kājās, bet šodien visi
 šeņķkambarī. Laikam izslāpuši? Nē, visi sēd vai staigā,
 bet nedzer. Laikam vēl par agru. 
 
 Te ienāk kalpelis, pilns pašapziņas un dziļas gudrības.
 Lepni savu strupo degunu pacēlis, viņš iet jaunkungiem
 garām, tiešām uz krogus papu. Viņš zin, kas viņš tagad
 par vīru — lai viņu uzmeklē, kas grib. 
 
 «Labrīt, krodzeniek, ielejat par 5 kapeikām.» 
 
 «Jūs jau šodien dzersit dubulta?» 
 
 «Lai iet!» Iemet. 
 
 «Va nav kāds cigāra galiņš?» 
 
 «Jūs jau šodien smēķēsit «Kub?» vai «Havan?», vai
 «Regalia Flora»1?» 
 
 «Dodat labi stipru!» Uzsmēķē. 
 
 «Kas ta būs ar to alu?» 
 
 «Jūs tak šodien dzersit «Kulmbacher» vai «Waldschldsschen»,
 vai —?» 
 
 «Lai iet tas stiprākais!» Sāk dzert. 
 
 «Ā, labrīt, mīļais Rudmieze kungs! Kā labi klājas? Vai
 labi izgulējāties? Jūs tak labi pārgulējāt mājās pa nakti?» 
 Tas ir Rudmieža kandidāts un dzirdinātājs. Abi jau
 pazīstas kādas divi nedēļas. 
 
 «Nu, nekas,» Rudmiezis auksti atbild. «Va arī nedzersit
 kādu?» 
 
 «Ar mīļu prātu, mīļo Rudmieze kungs, jūs jau zināt, es
 ar jums dzeru līdz pastarai dienai, un tā vislabākā lieta ir:
 naudas mums nekad netrūkst.» 
 
 «Āre, vata mēs esam muļķi.» 
 Kamēr šie no jauna iemet, skatīsimies drusciņ apkārt. 
 
 
 Tur nāk atkal vīrs, kuram nopietnas lietas uz pieri
 rakstītas. 
 
 «Labrīt, mani kungi!» viņš sveicina iz pilnas krūts,
 jebšu it labi zinādams, ka tikai viens vienīgs atbildēs. Un
 tas arī ir klāt kā adata pie magnētes. Abi aiziet pie šeņķgalda.
 
 Tad nāk kādi trīs uzreizi. Viņi kāpj tik droši un nicinādami,
 it kā viņiem visa Upleja piederētu. Viņi nebūt
 nešaubās, ka viņu kandidāts nāks cauri. Šis nāk pretim
 un apsveicina ļoti mīlīgi, ļoti padevīgi savus nākošos
 kungus. 
 
 «Nu, jaunskungs, jums jau nemaz nav bēdas lai viņi
 visi pūlējās, tas ir velti — mēs jau to pagastu valdām,
 mēs trīs!» 
 
 «Es jau uz jums arī palaižos, cienītie kungi, un, kad
 naudas vajaga, tās netrūkst!» 
 
 «Vai dzirdiet, jaunskungs, man ar jums kas īpaši jārunā
 — iziesim stedelē,» teic klusām Aizvalka Dāvids,
 kāds rokpelnis un savas trīsgalvīgās partijas vadonis. 
 
 Abi iziet. Vai iesim līdz, mīļo lasītāj? Iesim, bet mums
 jāiet lēni, lēni un jāpaslēpjas, jo tie vīri, kam mēs eimam
 pakaļ, runā noslēptas lietas. Tā. Nu klausīsimies.
 
 «Va ziniet, jaunskungs, vēl būtu jābāž mūsu tiesas
 priekšsēdētājam, tas ir mācīts un gudrs vīrs, bet es nezinu,
 tur ģeld — arī droši!» 
 
 «Dievs zin? Viņš jau ir pārticis un mācīts vīrs, stāv
 lielā godā pie kungiem un pats vēl strādājis pret Priedi.» 
 
 «Nu re nu — strādājis pret Priedi, un kādēļ? Priede
 diezgan nedeva. Būtu iegrūdis kādu simtu, tad būtu bijis
 labi. Ticiet droši — tur ģeld!» 
 
 «Dievs zin? Vai jūs paši esiet redzējuši vai ko manījuši,
 mīļo Dāvid?» 
 
 «Nu klausiet mani! Ko es nezinu, to es nerunāju, prasiet
 visam pagastam, tas mani skaidri pazīst. Pie manim ir
 vīrs un vārds!» 
 
 «Nu, manis dēļ — bet simts rubļu, man vairs nav!» 
 
 «E, iztiks ar mazāk — būs labi.» 
 
 «Vai pietiks ar kādiem trīsdesmit?» 
 
 Dāvids apdomājas. 
 
 «Nu, manis dēļ, lai iet tie paši; bet va tik nebūs par
 maz!» 
 
 «Nu, var apsolīt vairāk. Kad es bušu vietā, tad jau
 naudas netrūks. Bet kas dos?» 
 
 «Jūs jau nedrīkstat dot, jaunskungs, tas man jādara. 
 
 
 Jūs redziet, ka es daru jums par labu — man jau tur nav
 nekas. Es to daru tikai labas satikšanās dēļ, man jau
 Dievs pašam diezgan svētījis.» 
 
 «Kandidāts iedod Dāvidam trīsdesmit rubļu, un abi iet
 iekšā. Dāvs slepeni pasmejas. 
 
 Krogā pa tam viss iet ļoti dzīvi. It kā pie franksēzes
 katrs ir dabūjis savu līgaviņu, tā arī te katrs kandidāts
 ir atradis savu vīru, un katrs tic, ka viņam tā labākā
 laime, jo krodznieks katram iečukst ausīs: «Netaupiet
 naudu, viņam liela vara pagastā, jūs nāksit cauri!» 
 
 Pastarpām viens un otrs pārs nozūd — cits ieiet viesu
 istabā, cits stedelē, cits iziet laukā utt. Laikam gan visiem
 darīšanas, kas «sešas acis» jeb dienas gaismas nepanes. 
 
 Kad viss tas kārtībā un vēl šāds un tāds padoms izsacīts,
 tad vēlreiz jāiet pie šeņķa galda jeb jāliek kas
 ienest īpašā kambarī. «Pagasta aizstāvji» jau zied un
 kūp — «šodien cels skrīveri — lai iet, kas tur var būt 
 — cik ilgi būs, cels atkal. Lones tā kā tā nav, vata nevar
 padzīvot.»
 
 Nu visi grib doties uz pagasta namu, bet krodznieks
 mīļi lūdz, lai tikai maķenīt pagaidot, tie kungi viņam jau
 senāk gribējuši maksāt, bet viņam tad nav bijis vaļas 
 tagad esot tāda novaļa, viņam arī tūdaļ jāmaksā projām,
 varbūt viņš izbraukšot, sievas nezinot tos rēķinumus utt. 
 
 Pēc šīs vairāk nekā ļoti skaidrās uzaicināšanas nabadziņi
 visi samaksā. Ir gan liela kopa naudas — dažs, kā
 rādās, gandrīz savu beidzamo atdevis, bet krodznieks nopūšas:
 «Kas tas mazumiņš ir priekš manām milzu vajadzībām!»
 
 
 Jā, jā — pasaule ir ļoti nepateicīga un — nežēlīga. 
 
 Ja visi tie cerību pilnie kandidāti, kas savu grūto peļņu
 stedelē un citur bija atdevši priekš «smērēšanas» jeb
 «būšanas», būtu reizē ar saviem aizstāvjiem iegājuši pagasta
 valdes istabā, tad viņi būtu pārliecinājušies, ka ne
 tiesas priekšsēdētājs, nedz pagasta vecākais, nedz arī kāds
 cits, priekš kā minētā grēku nauda bija ņemta, visus tos
 vīreļus, kas nupat no kroga atnāca, nebūt neievēroja, jā,
 ka šie viņiem arī ne draudzīgi tuvoties nedrīkstēja. Un,
 ja viņi to arī būtu drīkstējuši, ja viņi tiešām priekš daudzinātā
 nolūka kandidātiem naudu būtu izvīluši, tad viņi
 tomēr to nebūtu nodevuši, bet it mierīgi priekš sevis paturējuši,
 kā tas tagad notika. Tāds vīrelis ne savā mūžā
 tik daudz naudas nav turējis rokā — pirmo reizi viņam
 tas tā gadās, un nu lai viņš to atdod citam! To tik vien ne. 
 
 
 Visi divdesmit četri pagasta vietnieki bija sanākuši, tāpat
 visi četri priekšnieki, beidzot — uz pagasta vecākā
 īpašu aicināšanu — arī tiesas priekšsēdētājs. Šodien uplejieši
 tik pirmo reizi paši izmeklējās sev skrīveri — visiem
 vajadzēja uzmanīgiem un tādēļ klāt būt. 
 
 «Lūgtu, nosēdaties — visi vietnieki ap galdu, priekšnieki
 un tiesas priekšsēdētājs te šinī galā man ieblakus,»
 pagasta vecākais paskandinājis sacīja.
 
 Tā notika. 
 
 «Pēc sava beidzamā sprieduma,» pagasta vecākais uzsāka,
 «pagasts ar pateicību ir pieņēmis cienītā dzimtskunga,
 mūsu mīļotā sirmā lielkunga laipno solījumu, pēc
 kura viņš grib pagasta skrīveri algot kā līdz šim, taču
 ar to īpašo nosacījumu, ka pagasta skrīveris tikai no vietnieku
 pulka ieceļams un muižas amatā nekādā nevar būt.
 Tālāk šinī spriedumā nosacīts, ka uz skrīvera amatu derīgi
 kandidāti caur sludinājumu guberņas avīzēs uz šo
 dienu saaicināmi. Šis sludinājums, kā no šī avīžu numura
 variet pārliecināties, ir kārtīgi un laikā izgājis. Tātad
 mums nu šodien būs tas derīgākais no tiem, kas atnākuši,
 jāizmeklē jeb ar balsu vairākumu jāieceļ. Vēl es
 turu par vajadzīgu jums izskaidrot, ka pēc ģenerālgubernatora
 pavēles pagasta skrīveris ir pagasta amata vīrs,
 tādēļ viņam būs būt divdesmit piecus gadus vecam un
 neapvainotam vīram. Kas augstāku mācību baudījuši, tiem
 jādod priekšroka. Ak tā — es gluži piemirsu, ka mums
 nav protokola rakstītāja — vai tiesas priekšsēdētājs nebūs
 tik laipns šodien mums izpalīdzēt?» 
 
 «Labprāt,» šis atbildēja un nosēdās pie protokolu grāmatas.
 
 «Pēc likuma pratukulu tikai kāds skrīveris var vest, un,
 kad nu mums skrīvera vēl nav, tad te šo kandidātu esmu
 uzaicinājis pie pratukula rakstīšanas, jo tad mēs arī
 redzēsim, vai viņš prot rakstīt vai ne. Jo viens mums
 taču jāņem, un kungs Zaķis jeb Āzis ir krietns vīrs.» 
 
 To sacīja pagasta vietnieks Teteris, jaunā Tetera tēva
 brālis, un stādīja priekšā kādu no tiem kandidātiem, ar
 kuriem mēs baznīcas krogā diezgan jau esam iepazinušies.
 
 «Kas jums, Teteri, atļāva šo kungu ievest? Un kas jums
 atļāva šeit ienākt?» pagasta vecākais, uz Zaķa kungu
 pagriezies, jautāja. «Es jūs uzaicinu tūdaļ iziet!» 
 
 Zaķis vēl nebūt negorījās uz iziešanu.
 
 
 «Va tas tik nebūs pret likumu, kad mēs savu nākošo
 skrīveri izraidām?» Lauksargs jautāja, kura deguns šodien
 atkal jau bija sarkans. 
 
 «Es ar tā domāju,» Teteris piezīmēja. 
 
 Pagasta vecākais vēlreiz uzaicināja Zaķi, lai tas iziet,
 bet, kad tas ir tagad vēl nepaklausīja, tad viņš, ne vārda
 vairs nesacīdams, paskandināja. Pagasta sulainis ienāca. 
 
 «Nāc šurp! — Paņem un izved šo kungu!» 
 
 «Kad man liek, es vedu ar. Jaunskungs, nākat — iesim!»
 pagasta sulainis sacīja, bet Zaķis vēl ne domāt nedomāja
 uz iešanu un sāka runāt: 
 
 «Pēc likuma pagasta vietnieku pulkam ir tiesība — — » 
 
 «Klusu!» pagasta vecākais uzsauca. 
 
 Zaķis apklusa. 
 
 «Paņem un izved viņu!» 
 
 Pagasta sulainis Zaķa kungu paņēma pie rokas un izveda
 ārā. 
 
 Kad tas bija noticis, tad pagasta vecākais atkal iesāka: 
 
 «Jums, Lauksarg, un tāpat arī jums, Teter, nepieklājas
 iejaukties manās amata darīšanās, kas zīmējas uz kārtības
 uzturēšanu. Vai ir pret likumu vai pēc likuma, ka
 es kādam, kas šeit nepieder, lieku iziet, tā ir mana daļa.
 Jūsu darīšanas zīmējas tikai uz tiem priekšmetiem, kuru
 dēļ vietnieku pulks saaicināts. Bet vēl mazāk to var atļaut
 šinī gadījumā, kur jūs caur savu izturēšanos sekmējiet
 pretošanos un nepaklausību. Es ceru, ka jūs turpmāk
 to ievērosit. — Tagad uzsāksim savas darīšanas. Vai kādam
 kas piezīmējams skrīvera dēļ?» 
 
 «Kad manu kandidātu liek izvest, tad es pats arī varu
 iet uz mājām,» Teteris piezīmēja. 
 
 Vispārīgi smiekli. 
 
 Pagasta vecākais apmierina jautrajos. Tad runā vecais
 Lauksargs. 
 
 «Nu, ka tādi varas darbi notiek, ko ta tad vēl skrīveri
 vēlēs. Tā jau bail, ka neieliek cietumā. Es nevēlu — lai
 vēl, kas grib.» 
 
 Viņš un Teteris uzceļas un grib aiziet. 
 
 Pagasta vecākais: «Jūsu izturēšanos es uzlūkoju par
 pretlikumīgu traucēšanu. Ja jūs gribiet, tad par manu
 spriedumu variet sūdzēt pie uzraugu tiesas, bet es jums
 nevaru vis atļaut mūs visus traucēt un mūsu amata darbus
 kavēt, priekš kuru nobeigšanas neviens vietnieks
 nedrīkst aiziet. Esiet tik labi un atkal nosēžaties.» 
 
 
 Teteris: «Man nav nekāda sēdēšana, kur varas darbus
 dara.» 
 
 Lauksargs: «Ka mūsu kantāda te nav, tad es arī nesēdu.»
 
 
 Pagasta vecākais: «Tad es jūs kā kārtības traucētājus
 no istabas izraidu un likšu priekšā, lai jūs apstrāpē. Mēs
 spriedīsim bez jums — esiet tik labi un izejiet!» 
 
 Teteris un Lauksargs: «Ko, va mēs — va jūs mūs varat
 izraidīt mūs, — pagasta aušuļus? Kas ta jūs tādi esiet, ko?» 
 
 Pagasta vecākais paskandina, un sulainis ienāk.
 
 «Izved Lauksargu un Teteri!» 
 
 «Tīri gals ar tiem teteriem un zaķiem — nu nākat,
 iesim!» sulainis bildina. 
 
 «Liec tu mūs mierā, va saproti!» Teteris iesaucas. 
 
 Pagasta vecākais: «Ķeries viņam klāt un izved viņu!»
 
 Sulainis pieķeras Teterim pie rokas un grib to vilkt
 ārā. 
 
 «Ka likšu tev reiz, ta nezināsi, cik vecs esi,» Teteris
 iebļaujas un atgrūž sulaini nost. 
 
 «Esiet tik labi un sarakstiet to īpašā protokolā, kaimiņ,
 — man tā vajadzēs. Sulain, vai priekšā ir kādi vīri?» 
 
 «Jā, cienīts prezident.» 
 
 «Es esmu pagasta vecākais, un tā tu mani arī sauksi, vai
 saproti?» 
 
 «Jā, cienīts pagasta vecākais.» 
 
 «Tad labi. Izej un pasauc kādus trīs stingrus vīrus.»
 Sulainis iziet un drīz ieved trīs plecīgus kalpus. 
 Pagasta vecākais: «Jūs trīs — paņemiet un izvediet
 Teteri!» 
 
 «Ko ta viņš ļaunu nodarījis?» 
 
 «Tā nav jūsu daļa — es jums pavēlu viņu aizvest. Es
 paģēru, ka jūs to uz pēdām darat!» 
 
 «Kas ta mums var likt cilvēkus bendēt, lai nāk bende.»
 
 «Vai jūs visi trīs nepaklausiet?» 
 
 «Kas ta man te par klausīšanu, klausības laiki jau
 beigti,» otrs atteic. 
 
 «Es jau arī vairs neesmu vergs,» trešais saka. Teteris
 ņirgā, daži vietnieki piegrūž viens otram un saka: «Redzēs,
 kas tur iznāks.» 
 
 «Tad jums visiem trijiem ir divdesmit četras stundas
 arests.» 
 
 
 «Ku to ņems — par tādiem niekiem,» viņi atbild. «Tas
 jau gan neiznāks.» 
 
 «Šī atbilde vēl divpadsmit stundas, tad nu jums katram
 ir trīsdesmit sešas.»
 
 «Mūsu labad jūs variet skaitīt cik gribēdami — ne mēs
 iesim cietumā, ne būsim.» 
 
 «Tas iztaisa atkal divpadsmit, tādēļ nu jūs katrs nosēdēsit
 četrdesmit astoņas stundas un, proti, uz pēdām!
 Eitat cietumā — sulainis jūs ieliks.» 
 
 «Ka viņš grib sarkano dabūt, lai tad ķeras mums klāt.» 
 
 «Sulain — paņem šo!» 
 
 Sulainis iet tam klāt, bet dabon pa krūtīm. 
 «Ā — tas ir cita lieta. Priekšniek — izeitat un lūkojat,
 vai tur ir uzticīgi vīri.» 
 
 Pēc brītiņa priekšnieks atnāk atpakaļ un, galvu kratīdams,
 saka: «Man liekas, ka ļoti bailīgas lietas — visi
 gandrīz sadzērušies un draud un lamājas, ka tīri bail.» 
 
 «Tā, tā.» (Klusām.) «Aizeitat pie Felzenberģa kunga un
 lūdzat, lai viņš atsūta vagari ar kādiem desmit stipriem
 vīriem un kādiem pieciem striķiem, bet ātri!» 
 
 «Labi!» 
 
 Pa tam pagasta valdes istabā nākas grūti kārtību uzturēt
 — visi pieci notiesātie izturas nepieklājīgi, mēda,
 ņirgā un taisa troksni; tiesas priekšsēdētājs un priekšnieki,
 tāpat jo prātīgākie vietnieki gluži par velti nopūlas
 izskaidrot, ka tāda izturēšanās ir ļoti bargi sodāma. 
 
 To padarījis «kandidātu» brandvīns un alus! 
 
 Pēc pusstundas vagaris Bērziņš atnāk ar divpadsmit
 stipriem vīriem, kas piecus striķus atnesuši. 
 
 «Jūs nākat īstā laikā,» pagasta vecākais runā, vēl allaž
 mierīgi uz krēsla sēdēdams. «Jūs esat no muižas policijas
 sūtīti man palīgā?» 
 
 «Jā.» 
 
 «Tad esiet tik labi, nostādiet divus vīrus pie durvīm,
 lai neviens nenāk iekšā; tad liekat sasiet Teteri un šos
 trīs!» 
 
 «Jā, jā.» 
 
 Ik pa divi puišiem noņem vienu vainīgo, un jau pēc
 īsa brītiņa visi četri ir sasieti. 
 
 «Tā — paldies. Lauksarg — nākat šurp!»
 Lauksargs atnāk. 
 
 «Vai nu jūs iesit ar labu?» 
 
 «Nu jau būs gan jāiet. Bet vai cietumā ar mani liksiet?» 
 
 
 «Nē, jūs tikai ar muti esiet pretim turējušies, bet tomēr
 jūs bez soda nevariet palikt — es jūs, tāpat kā viņus,
 ierakstīšu protokolā, un laikam gan jūs tad no pilstiesas
 dabūsit grūtāku spriedumu, nekā manā amata spēkā stāv.
 Bez tam es jūs arī nevaru sodīt par darbu, ko jūs savā
 īpašībā kā pagasta vietnieks padarījuši. To darīt pienākas
 augstākai tiesai. Turpretim Teteris ar varu turējās pretim
 — tas līdz ar šiem trijiem iet uz krimināltiesu, un es
 viņus likšu sasiet, lai kaušanās neiznāktu, lai vispārīga
 nekārtība un jukas neceltos. Cietumā, kur viņiem līdz
 rītam jāpaliek, līdz galviņas būs tīras, viņiem tos striķus
 noņems. Tūlīt uz pilstiesu viņus sūtīt trūkst iemesla 
 — gan jau viņus pati tiesa apstellēs — mēs tik iesūtīsim
 uzņemto protokolu. Tā, nu jūs visu ziniet, un es jums
 dodu padomu tūdaļ un bez kavēšanās doties uz mājām,
 jo krogā šodien dzērienus vairs nepārdos, par to es jau
 esmu gādājis caur muižas policiju. — Eitat nu!  — Bērziņ
 aizvediet viņus visus četrus uz cietumu, un, sulain,
 ieliec pa diviem kambarīšos.» 
 
 «Bet kas tad būs ar to skrīvera vēlēšanu, vai tad es pagasta
 aušis vairs neesmu?» Teteris bildina. 
 
 «Jūs tagad esiet arestants, manā policijas varā; ja tīk,
 tad jau variet par mani sūdzēt, tagad eitat!» 
 
 Visi vainīgie aiziet. 
 
 «Tā, nu mēs varēsim sākt,» pagasta vecākais saka. «Vai
 ir kādam kas jāpiezīmē no savas puses skrīvera dēļ?» 
 
 Rudmiezis: «Man ir ļoti gudrs un labs skrīveris — tādu
 cilvēku tiešām ir grūti dabūt!» 
 
 «Ak tā, jūs domājiet, ka grūti ir tādu dabūt, kas ar
 jums iet stedelē runāt par noslēptām lietām?» pagasta
 vecākais piezīmē. 
 
 Rudmiezis saraujas. 
 
 «Vai vēl kādam kas sakāms?» 
 
 Dāvids: «Rudmiezis ir gan pārskatījies, tā teikdams, jo
 to mēs jau gan pieņemsim, ko es pazīstu — jo tikai tas
 mums var derēt. Te ir viņa papīri — lūgtu.» 
 
 Dāvids pieceļas un grib iet pie pagasta vecākā, bet
 šis atbild: 
 
 «Lūgtu, paliekat sēžot, gan mēs jau visu dabūsim; es
 tik gribēju pavaicāt, vai jūsu kandidāts neprot iet stedelē?»
 
 Dāvids ierūcas: «Tādu apvainošanu jūs nebūt nedrīkstiet
 izsacīt!» 
 
 «Vai jūs to turat par ļaunu darbu, kad iet stedelē?» 
 
 
 Gardi smiekli — Dāvids nokaunas. 
 
 «Vai vēl kādam kāds kandidāts?» pagasta vecākais
 jautā. 
 
 Vel pieteic kādi seši vietnieki katrs savu kandidātu. 
 
 «Tā, tā. Ko jūs ziniet sacīt no un par saviem kandidātiem,
 ko iz viņu papīriem varbūt nevarētu redzēt?» 
 
 Katrs nu pa kārtai uzteic savu; cits slavē izveicību, cits
 pazemību, cits saticību, cits dūšību, cits vēl tura par vajadzīgu
 piezīmēt, ka viņa kandidāts esot krietns latvietis
 un dūšīgs procesnieks. Tad pagasta vecākais jautā: 
 
 «Kā tad jūs visas šīs labās un ļaunās īpašības — tā, par
 piemēru, ir ļauna īpašība, kad velti ceļ un uztura strīdus,
 lai tas nu būtu pret kungiem, lai pret citiem — tik ātri
 esiet atzinuši? Un pie tam vēl pa vienam, katrs tikai pie
 sava kandidāta. Kāds iemesls ir visam vietnieku pulkam
 kopā to ticēt, to, tā sakot, apzvērēt, ko jūs viens un otrs
 sakāt, un beidzot, kuram nu lai tic, jo bez Zaķa, kas man
 liekas vēl par jaunu būt, ir astoņi kandidāti, ko astoņi
 vietnieki liek priekšā, un bez tam, ja es nemaldos, vēl
 kādi ir atnākuši! Mazākais, man viss tas stipri ož pēc
 personiskiem jeb pašīgiem centieniem, kamēr mums
 visiem kopā taču tikai pagasta labums jāievēro. Ar kādu
 tiesību jūs dienām un naktīm esiet dzīvojuši pa krogiem
 uz šo laimes ķērēju rēķinuma un viņiem devuši solīšanas,
 it kā jūs, katrs par sevi, varētu visa pagasta vārdā runāt
 un solīt? Un ko lai sagaida no vīriem, kas tik lētticīgi,
 tik viegli, ka tie tādai mānīšanai tic, ja pagasta vietniekus
 paved uz tik ļaunu aģitāciju un šķelšanu? Vai vēlāk tas
 ies citādi? Un vai mums tad būs labāki, nekā bija ar
 Priedi? Es domāju, ka tādi vīri jau it no iesākuma uzticību
 ir zaudējuši, ir pierādījuši, ka tiem nedrīkst uzticēt,
 ka tie nepalaižas vis uz savu garīgo spēju un izglītību, bet
 uz riebīgo aģitāciju un mūsu aklību. Vai jūs visi jau neredzējiet
 tādas aģitācijas un krogu dzīves pirmos augļus?
 Vai mēs ļausimies pie deguna vazāties no viena un otra
 pagasta vietnieka jeb no viņa kandidāta, it kā mēs jau
 būtu par bērnu pulku pārvērtušies! Tā tas neiet. Es lieku
 priekšā pārspriest un tad nobalsot, ka it neviens no tiem
 kandidātiem, kas uz minēto vīzi pa pagastu braukājuši un
 krogos dzīvojuši, no mums netiek pieņemts. Kas grib par,
 kas pret šo priekšlikumu runāt — lai pieteicas.» 
 
 Pieteicas visi kandidātu uzdevēji pret, kādi 2 vietnieki
 par šo priekšlikumu runāt. 
 
 
 Kandidātu aizstāvētāji nekā cita nezināja izsacīt kā
 to, ko viņi jau bija gremojuši. Viņu divi pretinieki, viens
 jauns saimnieks un kāds sirms vecītis ar teicamu veiklību
 pierādīja, cik netikla un notiesājama ir tāda vietas pirkšana
 un notaisīšana krogos un stedelēs, pie stipriem dzērieniem
 un smirdošos kaktos — tāda negodīga izturēšanās,
 par kuru pie labas taisnības vainīgos no vietnieku pulka
 vajadzētu izstumt. — Tad pagasta vecākais uzaicināja uz
 nobalsošanu. Ar sešpadsmit pret sešām balsīm nosprieda,
 ka neviens no minētiem kandidātiem nav pieņemams. 
 
 Ka pagasta vecākais ļoti smalki zināja, kas viņa amata
 apriņķī notiek, to pierādīja ne vien viņa iepriekšējie
 piezīmējumi, bet arī tā liste, kurā visi šo kandidātu vārdi
 bija sarakstīti un ko tagad nolasīja. — Tie seši pretspriedēji
 gribēja sākt celt ķildu, bet ātri atkal apklusa, kad
 pagasta vecākais viņiem atgādināja, ka viņiem pēc likuma
 jāpadodas balsu vairākumam un jāizturas godīgi un ka
 viņš kārtību un mieru uzturēs ar tikpat stingriem līdzekļiem,
 kādus divi vietnieki jau baudījuši. 
 
 Tad aicināja priekšā visus astoņus minētos kandidātus.
 Kad tiem augšējais spriedums bija pasludināts, tad dažs
 no viņiem gribēja ļoti gudri pretī runāt, bet it ātri samanīja,
 ka Uplejas pagasta vecākais zina daudz vairāk nekā
 viņi un jokus nebūt neprot, un tātad visi ar kaunu aizgāja.
 — Bez šiem vēl kādi divi bija pieteikušies, no kuriem
 to pieņēma, kas bija jo vairāk mācījies (tas bija
 reālskolas pilnu kursu beidzis) un jau kādus piecus gadus
 skrīvera amatu godam valkājis, kā tiesu liecības izrādīja.
 Viņa vārds bija Balodis. Uzraugu tiesa viņu tūdaļ apstiprināja.
 Jau pēc nedēļas viņš atnāca savā jaunā vietā un
 nekavējās sevi priekšā stādīties Felzenberģim un baronam
 Drahenklau. 
 
 Uplejiešiem par godu jāpiemin, ka viņu pagasta vecākam
 turpmāk tādus asus līdzekļus vairs nevajadzēja
 izlietot kā pie skrīvera celšanas. Ļaunie augļi, ko kandidātu
 aģitācijas un stiprie dzērieni bija atnesuši, it drīz
 atkal iznīka. Un pie tik teicamas valdības tas citādi arī
 nevarēja būt. 
 
 Lasītājs varbūt gribēs zināt, kas ar tiem pieciem pretiniekiem
 notika? Nu, Lauksargu un Teteri uzraugu tiesa
 atcēla no vietnieku amata un nodeva krimināltiesai, kura
 visus piecus nosodīja uz cietumu. Lauksargs iznāca cauri
 ar astoņām dienām, tiem citiem uzlika jo ilgāku cietumu. 
 
 
 12. VECLAIKU MEŽKUNGS, JAUNLAIKU
 JAUNKUNDZES 
 
 Felzenbergs atzina, ka viņš savas sirds vātis, ko pirmā,
 tik spēcīgā un tomēr tik cerību tukšā mīlestība bija situsi,
 vislabāki izdziedēs, mazākais, apdziedēs un savas iekšķīgās
 aukas apklusinās caur pilnu darbu sava daudzkārtīgā uzdevuma
 izpildīšanā. Un darba viņam tiešām bija pilnas
 rokas, kur vien tik nolūkojās. Tā strādādams un nopūlēdamies,
 viņš brīžiem arī tiešām piemirsa savus rūgtos
 sirdēstus. Tad tie gan atkal no jauna iestājās, un viņam
 bija jāatzīst, ka viņa sirds ir slima, caurcaurim slima, 
 — ka laime viņam noziedējusi tanī pašā brīdī, kur tā tik
 spēji bija uzziedējusi, — ka viņš, aiz vīrišķa tikuma no
 šīs laimes atsacīdamies, bija uzņēmies tikai nastas, tikai
 savu pienākumu pildīšanu; bet taisni iekš šīs apņemšanās
 viņš atrada vajadzīgo sirds mieru un savu pienākumu uzcītīgā
 izpildīšanā morālisku spēku, garīgu atspaidu, bez
 kura nav iespējams likteņa sitienus vīrišķi un pacietīgi
 panest. — Lauku darbi un iekšīgā ekonomija aizņēma
 visu viņa laiku, tā ka viņam vēl nebūt nebija vaļas bijis
 ar Uplejas meža būšanām jo sīkāki iepazīties, lai gan
 viņš bija pārliecinājies, ka meža saimniecība Uplejā
 ieņem bēdīgu stāvokli. 
 
 Kamēr to saimniecību izglītotāku cilvēku saeimās uzslavēja,
 tamēr pagastā klusām gāja savādas parunas, un
 netrūka arī vēstītāju, kas Felzenberģim ērmotas lietas atklāja.
 Pēc šīm ziņām, mežs likās būt gandrīz tikai mežsargu
 dēļ un mežkungs atkal tādēļ, lai viņa famīlija varētu
 izrādīt, cik lepni un augstprātīgi tā prot dzīvot. 
 
 Līdz šim Felzenbergs tikai vienreiz uz kādām stundām
 bija aizbraucis uz mežkunga muižu, gribēdams inventāru
 uzņemt un grāmatu vešanu cik necik pārlūkot; bet drīz
 viņš atzina, ka te gan aizies dienas, varbūt nedēļas, līdz
 daudzmaz skaidrību dabūs. Viņš atrada visu tādā veclaiku
 kārtībā, kas pēc īstas mežu kopšanas mērauklas bija pilnīga
 nekārtība. Vecais mežkungs Neumaņa kungs bija
 no visiem cienīts vīrs; arī pats barons viņu cienīja; bet
 no īstas meža saimniecības viņš nekā nejēdza. No vagares
 par mežsargu un beidzot par mežkungu palicis, viņš pret
 ļaudīm un kungiem ļoti labi saprata izturēties, bet visa
 viņa zināšana dibinājās uz ļoti vājiem pamatiem. Viņš
 prata rakstīt, rēķināt, bija iemācījies cik necik vāciski un
 iegādājies kādas veclaiku meža zinību grāmatas — tas 
 
 
 bija viņa gudrības krājums un avots. Turpretim viņš bija
 liels medinieks, satikās labi ar kaimiņu kungiem un citiem
 smalkākiem vīriem, kas jakts laikā viņa māju it
 droši varēja uzlūkot par savu un tur dienā un naktī atrada
 laipnu uzņemšanu. Viņa trīs meitas, ar kurām turpmāk
 jo sīkāki iepazīsimies, pie tam bija ļoti laipni un
 jautri bērni, kas mediniekiem un citiem viesiem patīkami
 laiku pakavēja. Tātad Uplejas mežkunga muiža bija tā
 apgabala draudzīgās sadzīves īstais viducis — baložu
 būriņš, kur katrs pēc patikšanas varēja iet iekšā un ārā.—  
 Lēti saprotams, ka tā viduča «labākai sabiedrībai» bija
 pilnīgs iemesls «veco Neumaņa tēvu» no visām pusēm
 turēt un stutēt. Viņam arī netrūka spēcīgu draugu ne
 mācītāja muižā, nedz apkārtējās muižās, nedz arī kādā
 citā jo ievērojamākā vietā. Caur to arī izskaidrojās, ka
 Priede, jebšu tas no Neumaņa vecākās meitas bija «kurvi»
 dabūjis, tomēr neuzdrīkstējās veco mežkungu izēst no
 vietas, jo tad viņš, savus augstos «draugus» un aizstāvjus
 sakaitinādams, arī savu stāvokli būtu padarījis nedrošu.—  
 Tātad vecais Neumanis sevi uzlūkoja par neizkustināmu
 un Uplejas mežkunga muižu — par savu dzimtsvietu. Jā,
 viņa spekulācija gāja vēl tāļāk: viņš meklēja znotu, kas
 varētu iestāties viņa pēdās. Felzenbergs viņam izlikās uz
 tam ļoti derīgs, bet vēl allaž bija tas jautājums, vai kāda
 no viņa smalkām un «dziļi mācītām» meitām apžēlosies
 par «Pliena dēlu» un to aplaimos ar savu mīksto rociņu.
 Vislabāki viņam būtu paticis, ka Felzenbergs viņa vecākās
 meitas Marijas acīs atrastu žēlastību. Bet Marija
 bija lepna, ļoti lepna — viņa reiz bija sapņojusi, ka spīdošs
 kronis rotājis viņas sarkano galvu, un no tā laika
 viņa ar šādiem tādiem skrīverīšiem un amata vīreļiem
 vairs neielaidās; tas viszemākais mērķis, uz kuru viņas
 kāzu priecīgā sirds tagad airēja, bija kāds stalts un bagāts
 jauneklis, kas savam vārdam varēja likt priekšā
 «fon». 
 
 Pirmo reizi, kad Felzenbergs veco Neumani darīšanās
 apmeklēja, šis viņu zināmā mērā jau uzlūkoja kā savu
 nākošo znotu, jo, pēc viņa domām, Marija no saviem
 paģērējumiem drusciņ varēja nolaist; Felzenbergs gan
 bija Pliena dēls, latvietis un «no zemas kārtas», bet viņš
 taču bija «studēts vīrs» un stalts jauneklis, kam beidzot
 taču gan izdosies Marijas līdz šim neieņemto sirds cietoksni
 ar joni uzvarēt un tad apmesties par Uplejas mežkungu,
 — pēc Neumaņa domām, tā visu labākā vieta 
 
 
 priekš tāda saimnieka dēla. Šinīs jaukās cerībās šūpodamies,
 viņš tad arī nebija turējis par vajadzīgu jauno
 muižkungu ar īpašu augstcienību uzņemt un par savu
 priekšnieku uzlūkot, bet par to viņš, kā jau minēts, atkal
 bija ļoti mīlīgs un pieglaudīgs, it kā Felzenbergs būtu
 viņa māceklis, padēls vai kāds cits tuvs radinieks. Viņš
 tērzēja par saviem mednieku piedzīvojumiem, rādīja Felzenberģim
 savus dārgos ieročus, savus kurtus un briežu
 ragus, un, kad Felzenbergs atgādināja, kādēļ viņš īsti
 nācis, tad Neumanis viņu apmierināja, ka viss esot pilnā
 kārtībā, to jau zinot it visi, «ka vecais Neumanis savu
 amatu apkopj uzcītīgi un rūpīgi». Tikai maz vien Felzenberģim
 atlikās vaļas grāmatās ieskatīties, jo drīz ienāca
 Neumaņa kundze un lūdza uz brokastu, pēc kura Felzenbergs,
 redzēdams, ka uz tādu vīzi nekā nepanāks, drīz
 aizbrauca. 
 
 Pa tam ir vecie Neumaņi bija dzirdējuši, kā Felzenbergs
 Uplejā netīro gaisu tīrījis; viņiem palika drusciņ tā ērmoti
 ap sirdi, bet, savu sprogaino Mariju uzlūkojuši, viņi atkal
 apmierinājās, jo kur tad gan būtu bijis tāds vīrs, kas
 Marijas tīkliem būtu izbēdzis, ja tā tos tik gribētu izmest?
 Un viņai vajadzēja gribēt. 
 
 Jūlija mēneša beigas, kāda svētrīta, vecais Neumanis
 saņēma šādu vēstuli: 
 
 «Uplejas mežkungam, Neumaņa kungam! 
 
 Caur šo Jums daru zināmu, ka 4. augustā, pulksten 9
 rītā, būšu mežkunga muižā un revidēšu it visas grāmatas
 un ruļļus, kas uz meža saimniecību zīmējas. Ceru, ka
 viss būs kārtībā. — Tanī pašā dienā, uz pulksten 12, Jūs
 turpat apstellēsiet visus mežsargus, kuriem visi savi meža
 rēķinumi jāņem līdza. 
 
 Upleja, 27. jūlija, 1869. 
 
 Ed. Felzenbergs, 
 
 dzimtskunga pilnvarā.» 
 
 Vecam Neumanim drusciņ drebēja rokas, kad viņš šo
 stingro vēstuli lasīja. Tādu viņš vēl nebija dabūjis! Dievs
 zin, ko tas nozīmē? 
 
 Viņš gāja pie «mamās», t.i., pie savas sievas. 
 
 «Ko nu niekus — viņš tik grib izrādīt, ka viņš ieņem
 spēcīgu vietu Uplejā un ir Marijas vērts. Jauni ļaudis
 jau tā mēdz paplātīties,» šī nosprieda. 
 
 
 «Nē, nē — man tas izliekas citādi,» Neumanis nemierīgs
 atbildēja. «Kur Marija, tā zinās labāki.» 
 
 Marija atnāca un, Felzenberģa rakstu izlasījusi, savieba
 lūpas, pacēla degunu un sacīja: 
 
 «Kad tik vien ir, ko tad tu bēdājies, papu? Šinī skolēna
 rakstiņā kāds augstprātīgs ģeķis ir gribējis lepoties ar
 savu pilnvariņu, kas katram muižas uzraudziņam ir. Es
 šo rakstu atrodu par ļoti rupju un prastu, ko mācīts cilvēks
 vīram, kas tādā vietā un godā stāv, kam tik daudz
 nopelnu, nebūt nedrīkst rakstīt. Bet paga, paga, lepno
 Felzenberģa kungs, jūs par šo augstprātību sajutīsiet manu
 varu!» 
 
 «Maruliņ, Marušiņ, nesamaitā visu — esi apdomīga.
 Cik lēti tu nevari visu izjaukt,» papus gaudoja. 
 
 «Ej jele, ej — va ta Marija nezinās, ka viņai jāizturas,»
 mamā mierināja. 
 
 «Esiet abi it mierīgi, gan jau es zināšu,» gudra Marija
 apstiprināja, un ar to viss atkal bija labi. 
 
 Ceturtā augustā pulksten 9 visas trīs kāzu kārīgās Neumaņa
 rozes stāvēja pie loga un skatījās uz lielceļu, pa
 kuru Felzenberģim vajadzēja nākt. 
 
 «Maruliņ — va re, tavs nākošais jāj!» Katinkā, visjaunākā
 māsa, iesaucās. «Re, re, cik ātri viņš steidzas, viņš
 gan nevar sagaidīt tā dārgā brīža, kur tev varēs sacīt,
 cik karsti viņš tevi mīl, Maruliņ, cik karsti un dedzīgi!» 
 
 «Marija tak kuram katram tūdaļ neļaus izkratīt savu
 karsto sirdi,» piezīmēja drusciņ paīgni Lizā, Katinkas
 priekšniece. 
 
 «Tā ir gluži mana lieta,» Maruška noņurdēja. «Tikai to
 es jums saku — nejaucaties man starpā un lasiet guļamā
 kambarī savus romānus, līdz es jūs saucu.» 
 
 «Aha, Maruška jau tagad ir kaislīga. Nebūt nebīsties 
 — ņem savu Eduardu, es ņemšu savu telegrāfistu, un Katinkai
 ir ģimnāzists, kas viņai jau simtreiz, uz ceļiem nometies,
 ir zvērējis mīlestību un uzticību līdz nāvei,» Lizā izskaidroja.
 
 
 «Tiešām — viņš jāj stalti un līdzīgi vējam!» Marija
 iesaucās. 
 
 «Liziņ, va re, Rullas sirds jau pukst un dauzās kā jēra
 aste,» Katinka ņirgāja. 
 
 «Labāk saki, ka Eduardam Felzenberģim ir līki lieli un
 kumpa mugura,» Lizinka kliedza. «Hu — tāda bārzda 
 — to es nebučotu, un cimdu arī viņam nav. Augstas laimes
 Marijai — šodien būs derības!» 
 
 
 «Na — abas guļamā kambarī, marš — es arī iešu! Lai
 mans nākošais drusciņ pagaida, tas viņam ļoti derēs uz
 viņa karstās sirds,» Marija izšķīra, un tad visas trīs grāva
 prom uz guļamo istabu, šādus tādus papīrīšus uz galda
 atstādamas. 
 
 Felzenbergs ar savu dedzīgo un ātro ķirgizi tiešām stalti
 un ar vēja spārniem atjāja pie durvīm, izkāpa no segliem
 un, pavadu vaļām uzmetis uz sava gudrā un uzticamā
 zirga kaklu, viņš to noglaudīja un sacīja: «Gaidi, Vaņka!» 
 
 Vaņka bubināja un kasīja zemi, brīžam galvu paceldams
 un uz visām pusēm lepni skatīdamies. Felzenbergs
 brīnījās, durvis aizslēgtas atrazdams. Atgriezies viņš
 ieraudzīja livrejā ģērbušos kučieri, kas nāca zirgu saņemt. 
 
 «Vai Neumaņa kunga nav mājās?» viņš prasīja kučierim,
 viņa smalko livreju klusām apbrīnodams.
 
 «Viņš jau gan būs aizjājis uz mežu,» tresotais zirgu
 vadonis nevīžodams atbildēja. «Priekš kādas stundas viņš
 aizjāja un lika sacīt Uplejas muižkungam, ka viņš uz
 brokastu būšot atpakaļ.» 
 
 «Vai jūs neziniet, kur te var ieiet?» Felzenbergs jautāja.
 
 «Ta jau būs jāiet tur apkārt, kur ļaudis iet uz kunga
 kanceli, kad lielās durvis ir cieti.» 
 
 «Labi — aizvediet mani tur!» 
 
 «Man jau tas zirgs jāieved iekš staļļa.» 
 
 «Tas nekur nebēgs, kamēr es te esmu, laižat viņu droši
 vaļām un aizvedat mani!» 
 
 «Jā, jā,» Neumaņa Marijas «virsstallmeistars», ka šī
 to sauca, noņurdēja. 
 
 Felzenbergs vel nebija aiz nama stūra aizgājis, kad
 tas piepeši dzirdēja saucam: 
 
 «Felzenberģa kungs, Felzenberģa kungs — — nākat pa šīm
 durvīm! Labrīt, labrīt, mīļo Felzenberģa kungs, mani bērni
 ļoti bailīgi no trakiem suņiem un vazaņķiem, tādēļ viņi
 šīs durvis allaž aizslēdz. Tādas meža puķītes jau ir bailīgas
 ku ta šīs gan iet un redz pasauli gan jau
 iepazīsies arī — vēl tām jau ir diezgan laika. Marija ir
 tikai divdesmit, Lizā astoņpadsmit un Katinkā sešpadsmit
 ar pus gada. — Labrīt, Felzenberģa kungs!» Neumaņa
 kundze, viņam roku sniegdama, pļāpāja tāļāk: «Jūs gan
 būsiet piekusuši nākat iekšā, Marija jums ko uzspēlēs
 — — — o, viņa spēlē ļoti brangi, bet liekas lieliskam lūgties 
 
 
 viņa ir drusciņ lepna un arī kaunīga. Ko es gribēju
 sacīt? Jā, papus ir mežā, viņš jau tīri panīkst, savu
 dienestu kopdams. Cik reiz es neesmu sacījusi: papiņ,
 papiņ, tu vēl nomirsi, tā pūlēdamies, lai labāk nāk kāds
 znots bet fui, ko es te sarunāju, tādas lietas, ko es tikai
 ar papu runāju, mani bērni jau vēl ne domāt nedomā uz
 precēšanos, vēl jau ir laika. Tā, tā, Felzenberģa kungs,
 nākat tik iekšā un uzlūkojat mūsu namu it kā savu, ar
 visu, kas tur iekšā. Vai, kā es priecājos, ka jūs mums
 parādiet to godu un mūs apmeklējiet, un mani bērni priecāsies
 arī jūs redzēt, mēs no jums tik daudz laba esam
 dzirdējuši, Marija jau viņreiz teica — — » 
 
 Felzenbergs jau sāka bīties, ka viņš no šīs bezgalīgās
 pļāpāšanas vairs netiks vaļām, kad patlaban «kukņas
 mamzele» ienāca un pakniksējusi sacīja: 
 
 «Cienmātiņ, nākat kukņā, es nezinu, ko ar to stirnu
 cepeti darīt!» 
 
 «Tūlīt — tā, tā, Felzenberģa kungs, apsēžaties, man
 drusciņ jāiziet, drīz ienāks bērni, es domāju, viņi ir
 dārzā, katrai ir savas dārziņš, ko tā pati kopj. Es nevaru
 vis žēloties par saviem skuķiem. Uz redzēšanos, mīļo
 Felzenberģa kungs!» 
 
 «Lai Dievs man ir žēlīga — tādas vējsudmalas!» Felzenbergs
 nopūtās un tad nosēdās pie galda. Piepeši viņam
 krita acīs papīra gabaliņi, kur viņa paša vārds bija uzrakstīts.
 Uz viena papīra bija ar zīmuli uzkrikumots: 
 
 «Eduards Felzenbergs ir liels siržu zaglis, bet manu
 sirdi viņš nedabūs — es paturu savu ģimnāzistu. 
 
 Katinkā.» 
 
 Tad atkal: 
 
 «Ak, Eduard, ak, Eduard, viss būtu labi, ja Tev tikai
 nebūtu tik lielas rokas, tik līkas kājas un ja Tu nebūtu
 vecā baura Pliena dēls. Tava Tevi karsti mīļodamā Lizinka.
 P. S. Mans telegrāfists Tevi liek sveicināt, bet, ja
 Tu mani gribētu bučot, tad Jūs šautos ar cūkas desu, ko
 papus tik labprāt ēd. 
 
 Tā pati.» 
 
 Tad vēl: 
 
 «Mīļo Eduard! Kad Tu būtu «fon», tad Marule Tevi
 precētu arī bez muižas, bet, kad Tu nu tikai esi Herr
 Felzenberg, tad Marulā Tevi precēs, ja Tu viņai turēsi 
 
 
 četrus zirgus un smukus ratus, smuku sulaini un ļoti nesmuku
 istabas meitu. Un vēl ko: Marule mīl teātri, balles
 un jaukas drēbes, un viena jājama zirga viņai allaž vajaga.
 Ak, Eduard — es Tevi precētu, bet vēl neesmu
 iesvētīta. 
 
 Katinkā.» 
 
 «Un jau tā samaitāta!» Felzenbergs nopūtas. «Vai tas
 tiešām var būt, ka šī famīlija tik samaitāta!» 
 
 It kā drebuļi viņam uzgāja, kad viņš visus papīrīšus
 atkal nolika, kur tie bijuši, un tad uzcēlies aizgāja pie
 loga. Drīz pēc tam atdarījās durvis. Atgriezies viņš ieraudzīja
 kādu slaiki noaugušu jaunu sievieti, ko par gluži
 nesmuku nevarēja vis turēt. Taisns, drusciņ stiprs deguns
 viņas seju padarīja vairāk vīrišķu nekā mīkstu; bet pilnās
 lūpas un ziedošie vaigi šo asumu atkal būtu izlīdzinājuši,
 ja tikai acis nebūtu bijušas tik pelēkas un aukstas. Uzači
 bija melni krāsoti, tāpat mati, kuru pamatkrāsa bija sarkana.
 Tie nebija vis bizēs sapīti, bet karājās uz kamiešiem
 garās sprogās, kuras no matu smēres spīdēja. Viņas gaišais
 apģērbs ap kaklu bija netīri melns, ar matu smēri
 notaisīts. 
 
 Šī staltā jaunava bija Neumaņu Marija, kuras uzdevums
 un vēlēšanās bija Felzenberģi savaldzināt savos tīklos. 
 
 Nabaga Marija! 
 
 Ļoti lepni viņa ienāca, apzinādamās sava uzdevuma,
 savas gudrības, sava daiļuma. Felzenbergs paliecās ar cienīšanu
 un godbijīgi sacīdams: «Mans vārds ir Felzenbergs
 — laikam man tas gods Neumaņa jaunkundzi apsveicināt?»
 
 
 «Jā, es esmu Marija Neuman un apsveicinu jūs savu
 vecāko vietā. Mans tēvs ir mežā, viņš drīz būs atpakaļ.
 Līdz tam jums nu gan būs jāiztiek manā neievērojamā
 sabiedrībā.» 
 
 «Es esmu pārliecināts, ka sarunā ar jums garš laiks
 nevar būt,» Felzenbergs atbildēja, it nekā nelikdamies
 zināt. 
 
 «Ahā — viņš jau kožas pie makšķeres,» Marija domāja
 savā prātā un tad auksti atbildēja: 
 
 «Meža vientulībā uzaugušai jaunavai nākas grūti sarunā
 iet līdzi kungam, kas ceļojis pa Vāciju un laikam
 arī pa lielām pilsētām un tādēļ visu jau zina un pazīst,
 ar ko mēs tikai pēc grāmatām un laikrakstiem varam 
 
 
 iepazīties. Lūgtu, Felzenberģa kungs, vai nenosēdīsities uz
 zofaju?» 
 
 Felzenbergs apsēdās uz krēslu, ar nodomu attālu no tās
 vietas, kur Līzās un Katinkās krikumi bija nolikti. Marija,
 tos piepeši pamanīdama, drusciņ nosarka un tad notīrīja
 galdu, aizbildinādamās, ka viņas māte te esot vešu
 sarakstījusi un pie tam savus rēķinumus atstājusi. 
 
 Jo vairāk Marija ar Felzenberģi sarunājās, jo ātrāki
 viņa atzina, cik niecīga bija visa viņas gudrība un mācība.
 Pēc brītiņa viņa uzdrīkstējās viņu pilnīgi aplūkot
 un gluži iztrūkās, viņa acu spožumu un mieru, viņa vīrišķīgo
 seju un stalto augumu, viņa smalkās īpašības sadzīves
 ziņā un, beidzot, viņa augsto, tīro pieri, pilnu garīgas
 godības, ieraugot. Tāda vīra viņa vēl nebija redzējusi!
 Viņa atmeta savu lieko vaigu un pieņemto augstību,
 atmeta savu nolūku — un bija tik pazemīga kā balodītis.
 Viņa pilnīgi atzina, ka šis vīrs skatās cauri sirdīm un
 īkstīm, ka viņa gaišai redzei nevarēja būt paslēpta viņas
 īstā vērte, viņas vājības un gan arī viņas teicamās īpašības.
 Tagad viņa vairāk klausījās nekā runāja — viņai
 bija tā ap sirdi, ka šī vīra tuvumā katrs paliek šķīstāks,
 labāks un svētāks — viņa mīlēja Felzenberģi, mīlēja to,
 cik un kā vien tāda pussamaitāta un augstprātīga sirds
 varēja mīlēt. 
 
 Gribēdama savas jūsmas apkarot, apslēpt, viņa valodu
 grieza uz mūziku. To viņa cik necik pārvaldīja, ar to
 viņa dažu labu reizi bija iemantojusi nedalītu atzīšanu 
 pat no lietas pratējiem. Viņas nodomu saprazdams, Felzenbergs
 tad arī nekavējās viņu uzaicināt uz klavieru
 spēlēšanu. Ilgi neizlocīdamās, viņa nosēdās un spēlēja
 K. fon Vēbera «Freischütz». Felzenbergs nevarēja liegt,
 ka viņa spēlēja teicami, un priecājās, ka šis nekārtīgi audzinātais
 bērns jele ko laba prot. 
 
 Vel kādus gabaliņus spēlējusi, viņa piepeši jautāja
 Felzenberģim, vai tas arī protot mūziku. 
 
 «Reizēm es spēlēju gan, bet ir jau ilgi, kamēr es ar
 mūziku vairs neesmu nodarbojies,» viņš atbildēja. 
 
 «Tad lūgtu — spēlējiet ko,» Marija nevalšķīgā un tiešām
 lūgdamā balsī sacīja.
 
 Felzenbergs nosēdās pie klavierēm un spēlēja no galvas.
 Iesākot klavieru balsis skanēja lēnām, it kā sarunādamās,
 it kā stāstīdamas iz pagājušiem, sirmiem laikiem.
 Tad viņas sāka gaudot kā apspiests cilvēku bars; tad Marija
 likās dzirdot vaimanas, kliegšanu un brēkšanu, pa 
 
 
 starpām lāstus un brīdēšanu, kas negribēja nerimties.
 Tad klau! — tālu, tālu ir pērkona rūkšana dzirdama 
 tā nāk arvienu jo tuvāki, līdz pērkoņa tēvs parādās savā
 pilnā majestātē spēriens uz spērienu ir dzirdams, visas
 malas trīc, zibens iesper vienā un otrā vietā, kaukšana
 un paslēpts īgnums mocās ārā iz bailīgas krūts — tad 
 — tad viss atkal apklust un jaukas skaņās, līdzīgas eņģeļu
 balsīm, pasludina jaunu rītu, jaunu laikmetu, un neizsakāmi
 mīlīgā saskaņā nobeidzās Felzenberģa spēlēšana. 
 
 Marija ir bāla palikusi, viņas krūts ceļas un krīt, viņas
 pelēkās acis spīguļo — viņa ir it kā uz vietas piesieta
 un nespēj ne vārdiņa sacīt. 
 
 Felzenbergs uzcēlās no klavierēm, apstājās pie loga un
 skatījās uz netālo mežu. 
 
 «Tas bija latviešu tautas liktens?» Marija jautāja. 
 
 Felzenbergs bija pārsteigts. 
 
 «Kā jūs to ziniet, Neumaņa jaunkundze?» 
 
 «Es pazīstu Baltijas vēsturi,» viņa atbildēja, «es to
 esmu mācījusies un lasījusi ar īpašu mīlestību; man arī
 nav svešas tās pārgrozīšanās, kas jaunākos laikos zem
 mūsu slavenā un taisnā ķeizara valdīšanas notiek; tas ir
 tas jaunais rīts, kas latviešiem aust, — un jauka saskaņa
 ir latviešu tautas nākotne.» 
 
 «Es tiešam esmu pārsteigts, to no jums dzirdot! Piedodiet!»
 Felzenbergs sacīja. 
 
 «Es zinu, ka jūs no manim nekā neturiet, un tomēr — — » 
 
 Taļāk Marija nevarēja runāt, viņas balss aizrāvās, viņa
 paslēpa savas asarainās acis un steigšus aizgāja projām. 
 
 «Nabaga meičiņ, ko iz tevis nevarēja izaudzināt un kas
 tu tagad esi! Saraustīta, pa daļai samaitāta sirds — sirds,
 kas pat pēc tādas audzināšanas vēl iespēj tik dziļi sajust,
 tik augsti domāt. Nabaga Marija!» Felzenbergs nožēloja. 
 
 Kamēr Felzenbergs vēl tā nožēloja, ienāca Neumaņa
 kungs un kundze un ieveda līdzi savus divi jaunākos
 piezarīšus. Lizā bija neievērojams skuķis, un tai ar mīļu
 prātu varēja novēlēt viņas telegrāfistu, ja tas savas mazās
 algas dēļ tikai būtu varējis uzturēt sievu sievu,
 kas vairāk nekā neprata darīt, kā tikai ēst, dzert, pļāpāt,
 romānus lasīt, ar vārdu sakot — Dievam dienas zagt un
 savu sirdi pildīt ar netīrām kārību domām. 
 
 Katinkā turpretim bija tiešām skaists bērns, līdzīgs nupat
 kā plaukstošai sarkanai rozei, un, ja viņas neattīstītais
 gars nebūtu tik zemu nolidinājies un viņas neizglītotā 
 
 
 sirds jau tā samaitāta un saģiftēta caur nerātnu fantāziju
 un ļaunu priekšzīmi, ko ne vien viņas vecākās māsas,
 bet arī visi tie liekēdēji deva, kas Neumaņa namu uzlūkoja
 par savu baložu būri, — tad būtu bijis vērts ar Katinku
 jo tuvāki iepazīties. Bet tagad tas nav vērts, viņa ir
 uzaudzināta, kā mūsu laikos diemžēl simtiem tūkstoši bagāti
 apdāvinātu jaunavu uzaudzina, un, kā šīs beidzot
 pakrīt un, pašos zieda laikos nāvīgi ievainotas, sāk vīst
 un neievērojamam galam pretim iet, tā laikam gan arī
 Katinkā ir izredzēta par tādu sadzīves jeb, īstāki, nekrietnas
 audzināšanas upuri! 
 
 Neumanis Felzenberģi apsveicināja lasītājam jau pazīstamā
 prātā un garā un tad stādīja priekšā: 
 
 «Felzenberģa kungs — Lizā, mana otra meita  — Katinkā,
 mana jaunākā.» 
 
 Felzenbergs viegli paliecās. Lizā pāršķieba savas paplatās
 lūpas, un Katinkā bez bailēm gāja uz Felzenberģi,
 sniedza viņam abas rokas un sacīja, jocīgi smiedamās: 
 
 «Vai ziniet, Felzenberģa kungs, kad jūs nesen spēlējāt
 to jauko maršu, tad es apķēru Lizinku un mēs abas dancojām
 kā kutinātas. Vai — va jūs vēl nevarētu paspēlēt,
 es tā mīlu mūziku, bet pati es daudz nekā nemāku 
 — mana skolotāja sacīja, ka man labāki tīkot romānus lasīt,
 nekā klavieres spēlēt. Va ziniet, es tagad lasu ļoti
 jauku romānu, tur divi mīlas, bet nedabūjas, jo viņa
 iemīlējās iekš cita, un viņš? Na, ko jūs domājiet, Felzenberģa
 kungs? Viņš iet un — piedzeras! Tāds nērs būtu
 nācis pie manim, es viņu būtu ņēmusi, ja jums tur nekas
 nebūtu pretim, augsti cienītais, sirsnīgi mīļotais Eduard
 un nākošais svaini. Ha, ha, ha, ha!» 
 
 To sacījusi, Katinka, gardi smiedamas, aizbēga. 
 
 Vecais Neumaņa kungs pasmejas. 
 
 «Tā jau ir mūsu mīļā trakule,» viņš izskaidroja. 
 
 «Katinkai tik vajadzētu pa lūpām,» Neumaņa kundze
 dusmojās. «Viņa pļāpā niekus — kā tad Marija pavisam
 ir citāda. Lūgtu, kungi iesim pie brokasta, — šodien
 ir tiešām labi izdevies cepetis, cepta jēra galva, jauni
 kartupeļi un labs alus. Papus — vai liki vīnu uznest? Ak
 tā, Felzenberģa kungs, jūs tak arī dzeriet ??abi? Ak, ak,
 kas mums par labu šņabi — Marijas darbs! — Lūgtu,
 kungi.» 
 
 Gandrīz trīs stundas Felzenbergs atkal bija nokavējis 
 tīri bez vajadzības. Un mājās viņam bija tik daudz darbu,
 tik daudz rīkošanu! Tādēļ viņš gluži iztrūkās, kad Neumanis 
 
 
 pie brokasta, ko, acīm raugoties, ļoti vilcināja un
 kuru aprakstīt būtu veltīgs laika kavēklis, bez bēdām pasludināja:
 
 «Jūs gan vēlējāties, lai es mežsargus šeit apstellēju,
 bet tas nu nav noticis, un, kā es domāju, mans rīkojums
 nav ļauns, būs jums pilnīgi pa prātam, Felzenberģa kungs.
 Redziet, kad visus mežsargus šeitan apstellētu, tad pa tam
 meža zagļi — — » 
 
 «Tagad, vasaras laikā, kur katram darbs druvās?» Felzenbergs
 iejaucās Neumaņa runā. «Un tad man arī nav
 protams, ka Uplejā pavisam būtu meža zagļi, jo, cik man
 zināms pēc kontraktiem un cik es dažās mājās esmu pārliecinājies,
 tad te jau katrs gan dabon no meža cik un
 ko viņš grib, tā ka ar to, kas vienā gadā tiek izšķērdēts,
 pie kārtīgas iegrozīšanas un ja tikai pa daļai zemes malku
 ņemtu palīgā, mazākais, 3 gadus varētu iztikt.» 
 
 «Mums jau mīļais debesu Tēvs diezgan svētījis, lai ļautiņi
 sildās un iegādājas lietas kokus mums būs pašiem
 dzīvot un ļaut, lai dzīvo!» Neumaņa kungs atbildēja. 
 
 «No savas puses es nu gan vēl nevienam neesmu liedzis
 dzīvot, cik viegli un omulīgi katrs var,» Felzenbergs
 piezīmēja. «Bet šeit no tam nebūt nav runa. Izšķērdēšana
 nav dzīvošana. Es gribētu zināt, kam tāda izšķērdēšana
 nāk par labu — ja daudz, tad varbūt pilsētas žīdiem un
 apkārtējiem meža zagļiem. Mūsu saimnieki nodarbojas
 visu ziemu ar malkas un baļķu dzīšanu, bet, caur caurim
 ņemot, viņu ēkas ir ļoti pakritušas — dažās mājās baļķi
 sapūst. Malkas ir visur par daudz — žagaru un zaru
 izlietošanu te, kā es esmu pārliecinājies, nebūt nepazīst,
 visur dedzina to kodolīgāko malku, ko par dārgu naudu
 varētu pārdot — — » 
 
 «Mūsu cienīgs kungs jau negrib pārdot,» Neumanis
 šāvās starpā. 
 
 «Viņš negrib pārdot tādēļ, ka viņš savu mežu līdz ar
 dažiem citiem uzlūko par vajadzīgu ļaunumu, kamēr tas
 taču ir manta, kam augļi jānes, gluži kā druvai u.c. Pēc
 mežu zinības un pēc dabas likumiem būs pārdot malku
 un baļķus, jo vecākie koki, savu laiku nodzīvojuši, sāk
 nīkt un pazaudē no vērtēs. Īpaši tādā bagātā un vecā
 mežā kā pie mums. Ja to nedara, tad ik gada liels kapitāls
 iet bojā, un, kad it visur tā saimniekotu, tad no tautas
 saimniecības stāvokļa miljoniem rubļu panīktu jeb tiktu
 izšķērdēti no tām mantām, ko daba cilvēkiem tik bagātīgi
 piešķir bez lieliem pūliņiem. Pie kārtīgas meža saimniecības, 
 
 
 zināms, vispirms vajaga kārtīgas iedalīšanas; vispirms
 smalki jāaprēķina, cik muižai un pagastam ik gada
 tiešām vajaga un cik var pārdot. Pārāki par īsto vajadzību
 dot ir pašapzagšanās, kas ātrāki vai vēlāki briesmīgi
 atriebsies. Kādu labumu, par piemēru, atnes mūsu
 saimniekiem tik daudz malkas un baļķu? Paši viņi tik
 daudz nepatērē, un tātad katrs zin, ka uplejieši naktīm
 apgādā pilsētiņu ar malku, bet bagāti viņi pie tam tomēr
 nav — ko uz tādu vīzi nopelna, to atkal nodzer. Es nerunāju
 no visiem. Mums ir ļoti godīgi un krietni saimnieki,
 kas tura par negodu uz tādu vīzi kungu apkrāpt un
 kontraktu pārkāpt. Bet mums ir arī diezgan palaidnieku,
 īpašas meža žurkas. Un taisni tie ir tie plikākie — viņiem
 nekad nav naudas, pie visām lētām rentēm, caur tādu
 nekrietnu saimniecību mūsu mežs dažā labā ziņā ir bijis
 par sodu un samaitāšanu, ir devis iemeslu uz palaišanos
 un sveša īpašuma aiztikšanu, kurpretim tam vajadzēja
 būt par īstu svētību. — Jaunākos laikos mežus jau sāk
 uzlūkot kā dārgu, no visiem apsargājamu un saudzējamu
 mantu, kuras izšķērdēšana visiem iedzīvotājiem atnes ļaunus
 augļus. Meža īpašnieks zināmā mērā ir atbildīgs visai
 zemei, un tādēļ viņam savu pienākumu būs pareizi izpildīt,
 mežu kopjot un izlietojot. Jo, kad caur nekārtīgu
 saimniekošanu pēc tik un tik daudz gadiem nemaz vairs
 nebūs mežu jeb vēl tikai nederīgi, jauni mežiņi būs, tad
 visi piepeši atzīs, ka nu ir vispārīgs malkas trūkums un
 ka klimats pavisam ir pārvērties mūsu zemkopībai nevis
 par labu, bet par lielu postu. Šos ļaunos augļus jau tagad
 vietām samana, un tādēļ dažās zemēs pati valsts valdība
 virsuzraudzību arī pār privātmežiem ir ņēmusi savās rokās.
 Ka tas pats beidzot arī Krievijā nāks, es esmu dziļi
 pārliecināts, bet, ka mūsu Baltijā tādu nosacījumu sen jau
 vajadzēja, to liecina mūsu vēl bērna autos esošā meža
 saimniecība, bet varbūt to bēdīgāko liecību šinī ziņā gan
 dos īpaši Uplejas meži!» 
 
 Kamēr Felzenbergs tā runāja, Marija, tā sakot, katru
 viņa vārdu uzķēra un paturēja. Zināms, viņa arī bija tā
 vienīgā, kas šo patiesīgo sprediķi saprata: jo vecais Neumanis
 uz to klausījās gluži kā citām reizēm uz savu
 «draugu» medinieku teikām, kurpretim Katinkā un Lizā
 savā starpā padikti ņirgāja, rakstīja cedelītes un tās izmainīja
 galda apakšā, kamēr viņu teicamā māte ņirgāja
 līdzi un Felzenberģim, kad tas bija beidzis runāt, piedāvāja
 cepeti u.c., lai tik ēdot, esot jau Dieva svētība, tik 
 
 
 ātri jau ēst nedabūšot, jo zirgi jau esot aizjūgti — tūlīt
 braukšot. 
 
 «Ā, pardon, es esmu jau paēdis — negribu dāmas aizkavēt,
 kad tām braukšana,» Felzenbergs pasteidzās atbildēt.
 
 «Nē, nē, jaunkundziņ,» vecene izskaidroja, «mēs brauksim
 visi, jūsu labad vien jau tā braukšana notiek.» 
 
 «Tad es ļoti nožēloju, ka jūs manis dēļ velti esiet pūlējušies,
 es nekur nebraukšu, man šodien vēl ir ļoti daudz
 darbu šeit pat!» Felzenbergs atteica. 
 
 «Redziet, Felzenberģa kungs,» pats papus uzsāka, «tā
 lieta ir tā: kā es jau kļuvu sacījis, mana uzticīgā mežkunga
 sirds neatļāva mežsargus te muižā pastellēt, jo pa
 tam gandrīz visu mežu varētu nolaupīt, un kur tad es
 nabaga vīrs lai ietu —» 
 
 «Papu, tad tu varētu iet vēžot, es ietu līdz,» Katinkā
 smiedamās iesaucās. 
 
 «Nē, es liktu citu ko priekšā: tu tad it labi varētu
 izdibināt, cik ilgi mums, taviem nelaimīgiem bērniem, būs
 jāklausās uz šiem mežainiem kalna sprediķiem,» Lizinkā
 piezīmēja. 
 
 «Bet Lizā!» Marija brīnījās. 
 
 «Nē, nē — kā tie bērni šodien ir nerātni, to nebūt nevar
 izsacīt,» mamā smējās. «Redziet, Felzenberģa kungs,
 jūs mūsu mājās esat atnesuši pavisam citādu jautrības
 garu.» 
 
 «Pagaidi jele, mamā, es jau Felzenberģa kungam vēl
 nebūt visu neesmu izstāstījis,» Neumaņa kungs jaucās
 starpā, — «es taču gribu iegūt viņa žēlīgo atzīšanu par
 savu mežkunga izmanību. Jā, redziet, Felzenberģa kungs,
 gribēdams mežu pasargāt no vispārīgas aplaupīšanas, es
 mežsargus esmu sastellējis turpat mežā pie Gobdziņiem,
 ļoti jaukā vietā, augstā kalniņā, kur apakšā burbuļo
 upīte — tur Katinkā grib iet vēžot — un visapkārt tik
 jauki, tik jauki! Un, gribēdami jums laiku pakavēt, mēs
 visi brauksim līdz un tur dzersim kafeju konjaka
 pudele būs līdz — Lizinkā, atnes cigārus, ka tos nepiemirst.»
 
 «Bet savā rakstā es tak ļoti skaidri un gaiši esmu sacījis,
 ka mans nodoms ir šodien visus meža rēķinumus
 revidēt,» Felzenbergs nopietni sacīja. 
 
 «Taisnība — mēs ir to panāksim, bet manus mežsargus
 jums vajadzētu gan redzēt tanī vietā, kur es tos esmu
 sastellējis; varbūt, ka tas nebija pareizi, ka es tā esmu 
 
 
 darījis, bet, reiz es viņiem to pavēli jau esmu devis 
 — to atsaukt, tas skādētu manam amata godam,» Neumaņa
 kungs atbildēja un noslaucīja savu pieri. 
 
 «Viņus redzēt es nekāroju — mans nodoms bija viņu
 rēķinumus salīdzināt ar jūsu. Bet, kad jūs nu uz šo savu
 vēlēšanos liekat tik lielu svaru, — labi, es savu pienākumu
 izpildīšu tur.» 
 
 «Tra ra, tra ra, trah, trah!» Katinkā iesaucās. «Hurā,
 Marušinkā, Felzenberģa kungs brauks līdz — augstas
 laimes, burā!» 
 
 «Bet Katinkā!» Marija atkal brīnījās. 
 
 «Bērns ir jautrs, es ar esmu jautra, mēs visi esam
 jautri — kas ta par nelaimi, ka mēs esam jautri?» mamā
 vaicāja. 
 
 «Nu, bērni — pošaties!» papus mudināja. 
 
 Zirgi jau bija priekš durvīm, Neumaņa famīlija sāka
 ģērbties un posties — Felzenbergs palika viens pats un
 apstājās ēdamā istabā pie loga. Meitas ienāca galdu novākt.
 
 «Esiet tik laipni un liekat man zirgu atvest,» viņš lūdza. 
 
 «Kas tas par zirgu?» 
 
 «Mans zirgs — Uplejas muižkunga zirgs.» 
 
 «Ak tā — to es varu gan,» resnā istabas meita atbildēja
 un tad gorījās ārā. 
 
 Felzenbergs caur logu varēja redzēt, ka staļļa puika
 viņa zirgu izved. Tanī pašā brīdī arī Neumaņu kundzes
 iznāca uz lievenēm. Viņš arī izgāja. Trīs rati bija aizjūgti,
 pavisam bija septiņi zirgi. «Uplejas mežkungs dzīvo labi,»
 Felzenbergs domāja. Priekšā stāvēja pusrati ar trīs zirgiem,
 uz buka sēdēja kučieris ar livreju, ratos vēl neviens
 nesēdēja. Otros ratos jau bija iekāpuši vecie
 Neumaņi, trešajos — Lizinka un Katinka. Marija stāvēja
 uz lievenēm, dārgā mētelī ietinusies. Marija laikam gaidīja
 uz Felzenberģi. Kad šis iznāca, tad Vaņka iezviedzās,
 izrāvās puikam no rokām un atskrēja pie sava kunga,
 priecīgi bubinādams. Marija skatījās stīvām, naidīgām
 acīm uz Vaņku; viņa to labprāt būšu nonāvējusi! 
 
 «Felzenberģa kungs, to tik vien ne, jūs jau diezgan izjājušies
 — jums jābrauc pirmajos ratos,» Neumaņa kungs
 iesaucās. 
 
 «Papu — es jāšu Felzenberģa kunga nevaldāmo arābieti,»
 Katinkā pieteicās. «Lai viņš sēd pie Marušinkas 
 — tur ir mīksta sēža!» 
 
 «Nē, es pats jāšu, Neumaņa jaunkundze, man jāpiejāj 
 
 
 Gravās, tur ir slims kalps — es viņu gribu apraudzīt.
 Esiet tik laipni un brauciet, es jau diezgan laikā aizjāšu
 vieta man zināma.» 
 
 To sacījis, Felzenbergs ar vēja spārniem aizjāja. Neumaņa
 karavāne sāka braukt. Marija sēdēja viena pati
 pusratos, priekš kuriem tie trīs zirgi bija aizjūgti. 
 Laikam viņa raudāja? Viņa tak Felzenberģi mīlēja? 
 
 Nē, Marija neraudāja, viņa klusām — lādēja! Tikai,
 kad viņas vājības un nevērtība izrādījās, — kad viņas
 sirds bija pilna žēlabu, tikai tad viņa varēja raudāt.
 Bet, kad viņas patmīlība bija aizskarta, kad viņas mīļākie
 sapņi nepiepildījās, tad viņa varēja būt dusmīga, ļoti
 dusmīga un — nikna. — — 
 
 Neumaņi bija aizbraukuši pie Gobdziņiem; mežsargi
 viņus saņēma ļoti padevīgi. Tur bija jaukas lapenes ar
 velēnu beņķiem ietaisītas; bez tam vēl pagaidu kukņa,
 kur meita kafeju taisīja. No visa varēja redzēt, ka vecais
 mežkungs ne laika, ne spēka nebija taupījis, lai šī jau
 no dabas tik jauki izrotātā vietiņa pārvērstos par patīkamu
 vasaras jeb pagaidu mitekli priekš kungiem un
 kundzēm. Un viss tas notika Felzenberģim par godu un 
 — Marijai. 
 
 Mežsargi bija ieraudzījuši, ka kas pažib pa krūmiem.
 «Tas ir jaunais muižkungs,» Neumanis sacīja. — «Na 
 — visi uz fronti! Kučieri, ka zirgi neizbīstas!» 
 
 Felzenbergs ar savu žiglo Vaņku bija atjājis uz kādiem
 20 soļiem. Divpadsmit šāvieni norībēja, tad atskanēja
 divpadsmit balsīgs «hurā!». 
 
 Felzenbergs nokāpa no zirga un padzina to zālē. Kad
 viņš mežsargiem tuvojās, tad tie salutēja (pēc zaldātu
 modes turēja flintes pie krūts). Viņi bija ģērbušies privātmežsargu
 mundieros. 
 
 Neumanis stādija priekša: 
 
 «Mani mežsargi — jaunais muižkungs.» 
 
 Visi divpadsmit gāzās Felzenberģim virsū, gribēdami
 viņam rokas bučot. 
 
 «Paliekat savā vietā,» šis sacīja, «un noliekat savus
 ieročus! Tos divpadsmit šāvienus jūs būtu varējuši aiztaupīt
 — jūs velti izbaidiet putniņus. Vai visiem rēķinumi
 līdz?» 
 
 «Nē, cienīgs tēvs!» 
 
 «Tā. Tad jūs ritu pulksten 9 tos man nodosit Uplejas
 muižā. Vai dzirdiet?» 
 
 «Jā, cienīgs tēvs!» 
 
 
 «Turpmāk jūs mani sauksiet vai pie vārda vai par muižkungu.
 Vai dzirdiet?» 
 
 «Jā, cienīgs muižkungs!» 
 
 «Kas rītu nebūs atnācis, to es atlaidīšu no dienesta. Vai
 dzirdiet?» 
 
 «Jā, cienīgs muižkungs!» 
 
 «Tagad jūs variet iet katrs pie sava darba — bez kavēšanās!»
 
 «Jā, jā, cienīgs muižkungs!» 
 
 «Tad ar Dievu!» 
 
 «Ar Dievu, cienīgs muižkungs!» 
 
 Mežsargi aizgāja. Vecais Neumanis ne savām ausīm
 negribēja ticēt. Tas viņam vēl nekad nebija noticis! Bet
 tas vīrs, kas to uzdrošinājās darīt, bija — barona pilnvaris!
 — Pat vecā pļāpa Neumaniene velti meklēja pēc
 vārdiem un Katinkā pirmo reizi savā sešpadsmit ar pus
 gadu mūžiņā vairs neuzdrīkstējās lēkt acīs. «Hu — šis
 Felzenbergs ir gan citāds nekā mans ģimnāzists!» — Lizā
 bija tā sakniebusi savas lūpas, it kā viņa cukuru sūktu.
 Marija bija bāla — aiz dusmām. Te nu bija tas pats vīrs,
 ko viņa vēl šorīt bija apņēmusies pazemot, kalpināt, kura
 dēļ viņa tad bija raudājusi un — pēc viņas domām 
 — caur to pazeminājusies. Šis vīrs, ko viņa kādas stundas
 bija mīlējusi, tik karsti un dedzīgi mīlējusi, — šis vīrs
 tagad stāvēja viņas priekšā rāms un nopietns, bet gluži
 neaiztiekams, nesasniedzams savā stingri nosacītā, vīrišķā
 dabā un gara augstībā. Tagad viņa šo vīru ienīdēja 
 — ienīdēja līdz nāvei! Ja viņa tiešām būtu bijus tā, par ko
 viņa sapnī sevi reiz bija redzējusi, ar zelta kroni galvā,
 tad viņa būtu sacījusi: «Eduard, sirdsmīļo, dārgo Eduard,
 redzi, es savu augsto kroni nolieku pie tavām kājām un
 par to prasu tikai vienu vienīgu vārdiņu, to vārdiņu:
 «Marija, es tevi mīlu!»» Bet tagad viņa bija bez kroņa,
 un Eduards stāvēja tik augsti pāri par viņu — tagad viņa
 to ienīdēja. 
 
 Nabaga Marija, tev trūka sirds izglītības un tikumu, tev
 trūka tiklības pamatu, bez kuriem sirds un prāts ir kā
 niedre, ko vējš šurp un turp loka! 
 
 «Es pateicos par jūsu laipnību, Neumaņa kungs un
 kundze. Mans amats mani aicina uz mājām. Nožēlodams,
 ka es diemžēl tik ātri vairs nekļūšu pie tā prieka atkal
 jūsu viesis būt, es jūs, Neumaņa kungs, uzaicinu rītu,
 pulksten deviņos ar visām savām meža grāmatām un rēķinumiem 
 
 
 atbraukt pie manim uz Upleju. Es esmu pārliecināts,
 ka es uz jums velti negaidīšu. Ar Dievu!» 
 
 To sacījis, Felzenbergs atvadījās un parastā vīzē ātri
 aizjāja. 
 
 Neumaņiem piepeši sāka palikt auksti, jo tie it ātri
 pārbrauca uz mājām, jebšu viņi bija sataisījušies šinī
 jaukā pakalnā «būdiņas darināt», tā kā uz naktsguļu. 
 
 Otra rītā pulksten deviņos mežkungs un mežsargi bija
 Uplejā un pieteicās pie Felzenberģa. 
 
 Revīzija izradīja: 
 
 1) Meža ruļļos un kartē gan stāvēja, ka tas esot iedalīts
 gabalos, kuros pēc kārtas jācērt, bet grāmatās par
 cirsto malku nestāvēja vis, no kura gabala, kad un zem
 kura mežsarga uzraudzības tā cirsta, kas cirtis utt. Atradās
 tikai vispārīgi piezīmējumi, ka tanī un tanī gadā
 esot tik un tik daudz malkas, baļķu utt. izcirsti. 
 
 2) Bija gan saraksts no muižas valdes dots —, cik
 katram saimniekam, krodzniekam u.c. jādabon malkas un
 baļķu, bija arī piezīmēts, ka tie visu dabūjuši, bet, kad,
 kur un zem kāda mežsarga uzraudzības, tas tur nestāvēja. 
 
 3) Cik un ko lielā muiža un malu muižas dabūjušas, tas
 nekur nebija piezīmēts. Neumanis aizbildinājās, ka šī
 malka jau esot uzņemta vispārīgā izdošanas rēķinumā. 
 
 4) Tanī pašā vasarā būvēja vairāk ēku, kuru būvkoki
 izgājušā gadā bija cirsti, bet par to nekas nebija piezīmēts.
 
 5) Mežsargi gan bija šo to piezīmējuši, bet šie piezīmējumi
 nebija pēc kārtas, nebija tā, ka no tiem varētu
 gudrs tapt, un ar mežkunga grāmatām tie nebūt nesaskanēja.
 Tikai četri mežsargi bija veduši skaidrus rēķinumus,
 bet ko tas līdzēja, jo Neumaņa grāmatas ar tiem nesaskanēja!
 
 Ar vārdu sakot: Uplejas meži bija gluži pēc katra patikšanas
 izlietoti, jebšu gan ik gadus bija iesūtīti ļoti
 smuki norakstīti pārskati par cirsto malku u.c. 
 
 Tālāk Felzenbergs pats bija pārliecinājies un arī mežsargi
 to nenoliedza, ka priekš meža tīrīšanas, nosausināšanas
 u.c. itin nekas nebija darīts, ka mežā bija liela
 kopa vecu žagaru, kritušas malkas utt., «ko neviens negribot
 ņemt», kamēr ik gada simtiem asu kodolīgas malkas
 cirta un izniekoja. Beidzot ļoti krita acīs, ka gandrīz
 nekādas ķīlāšanas un sūdzības par meža zādzību nebija
 notikušas, ka Neumaņa kungs pats neliedza. 
 
 Meža valde bija pilnīgi bijusi Neumaņa rokās, vecais
 
 
 muižkungs to nevarēja un laikam arī neprata pārlūkot;
 barons Kronšilds, mājā nedzīvodams, ik gada saņēma tikai
 pārskatus. — Skāde, kas caur tādu saimniecību gadu no
 gada bija notikusi, sniedzās simtu tūkstošos! Un pie tam
 Neumanis dzīvoja tik kupli, turēja septiņus braucamos,
 divi jājamos zirgus, smalkus ratus, divi kučierus, lielu
 pulku dienderu, veselu baru suņu utt. Pēc Felzenberģa
 aprēķinuma viņam priekš dzīves vien par gadu vajadzēja,
 mazākais, 3000 rubļu! 
 
 Kad Felzenbergs viņam to lika priekšā, tad viņš sāka
 dievoties un atsaukties uz savu «pazīstamo» uzticību un
 beidzot raudāja kā mazs bērns un lūdza Felzenberģi, lai
 tas apžēlojoties mazāk viņa, vairāk viņa «nevainīgo»
 bērnu — jele Marijas dēļ. 
 
 «Apžēloties par jums un jūsu famīliju var pats barons
 — mans pienākums ir darīt, ko es par taisnību atzīstu.
 Bet es atzīstu, ka tas ilgāki tā vairs nevar iet, ka
 šai bezprātīgai meža saimniekošanai uz pēdām jānobeidzas!
 Tādēļ es, pēc savas, no barona kunga man uzticētās
 pilnvaras, no šīs dienas jūs atceļu no mežkunga amata
 izpildīšanas, atstādams barona ziņā, vai viņš jūs tālāki
 grib paturēt vai ne. Pa tam es pats uzņemšu meža valdes
 darbus. Jums ir brīv žēloties pie ģenerālpilnvara. Tas
 pats notiks ar astoņiem mežsargiem, kurus es tāpat šodien
 atceļu no amata. Viņu vietā es iecelšu vīrus, kas
 mazāk nodarbosies ar niekiem un vairāk ar meža uzraudzību.
 Tagad — ar Dievu!» 
 
 Vecais mežkungs sašļuka un nokrita uz krēsla. Viss,
 ko viņš varēja izsacīt: «Es esmu beigts — mana sieva —» 
 
 «Jā, jūsu sieva un jūsu vieglprātība jūs ir tik tālu aizvedušas.
 Man žēl jūsu nerātni audzināto bērnu — tiem
 ir simtkārt bēdīgāka nākotne nekā kurai katrai zemnieku
 meitai, kas tak savu maizi var pelnīt, kurpretim jūsu bērni
 nekā neprot, nekā nespēj — it nekā! Bet uz sava pilnvaras
 devēja rēķinuma es nevaru un nedrīkstu būt lielsirdīgs
 un taisnības vietā izlietot «skatīšanos caur pirkstiem»,
 caur ko es pats paliktu par līdzvainīgu. Taču es
 barona kungam jūsu bēdīgo nākotni likšu priekšā — tas
 ir viss, kas ar manu godu un sirdsapziņu saietas!» 
 
 Felzenbergs izgāja no istabas un pasludināja astoņiem
 mežsargiem, ka tie atlaisti nekārtīgas amata kopšanas jeb
 īstāki: amata nelietīgas valkāšanas dēļ. Tanī pašā vakarā
 viņš iecēla citus mežsargus atcelto vietā. 
 
 Baroni Drahenklau un Kronšilds apstiprināja Felzenberģa 
 
 
 pilnīgi attaisnotos nolēmumus. Neumanim vēl tanī
 pašā rudenī bija jāaiziet. Nākošā gadā viņš uzņēma rents
 vietu, bet jau pēc pāris gadiem bija iekritis dziļos parādos.
 Viņa nelaimīgā famīlija nespēja savaldīties un atrauties
 no parastās lepnās dzīves, līdz tai beidzot vairs
 nebija, ko lepoties, ne ko ēst. — Sapņoto kroni Marija
 nepanāca, bet gan tādus gadus, no kuriem mēdz sacīt:
 tie man nepatīk. Lizā neprecēja vis savu telegrāfistu, jo
 tas viņu tikai mīlēja, kamēr viņas vaigi vēl ziedēja, pēc
 tam viņš aizgāja tāļumā, un Lizinkā apprecēja kādu krodzinieku.
 Katinkā sevim bija izmeklējusies to vislabāko
 tiesu — tā ar kādu gāju fotogrāfu pa nakti aizlaidās
 lapās. 
 
 13. PIECI PĀRI VIENĀ REIZĒ 
 
 Šodien Plienos bija prieka diena: Bahs ar savu karsti
 mīļoto sieviņu svinēja sava pirmsdzimtā un vienīgā dēliņa
 dzimuma dienu. Mūžam noslēgts un mūžam neizdibinājams
 paliks tās svētās un tīrās mīlestības cēlonis — mīlestības,
 ar ko vecākie uzupurēdamies apkampj un audzina,
 un saudzē savu bērniņu — jauno pasaules pilsoni,
 kas vājš un nespēcīgs uzņem savu mūža gaitu, pilnīgi padots
 savu audzinātāju sargāšanai un kopšanai. No draugu
 mīlestības saka, tā dibinājoties uz savstarpīgu labumu,
 ko viens draugs no otra bauda savā uzticīgā draudzībā,
 kura dažos gadījumos pārvēršoties par ieradumu, dažos
 atkal par ideālisku centienu; no mīlestības starp jaunekli
 un jaunavu saka, ka tā dibinājoties uz dabas likumu, pēc
 kura viena kārta dzenas, sērojas un ilgojas pēc otras, un
 uz vajadzībām jeb paģērējumiem, ko nodibina praktiskā
 dzīve, sadzīves likumi, izglītota sirds, tiklība, attīstīts
 mākslas prāts (ideālisms) un beidzot cenšanās pēc omulīgas,
 mierīgas dzīves un baudīšanas. Vairāk vai mazāk
 visi šie izskaidrojumi nav bez pamata, mazākais, tie ir
 saprotami, jebšu rakstītājs no savas puses ikkatru īstu
 un dziļu mīlestību atvasinātu no savāda, dievišķīga, cilvēkam
 vēl neatklāta, nesaprotama, neizdibinājama likuma,
 p. p., uz tādu vīzi, ka mēs ticam un esam pārliecināti, ka
 Dievs ir, ka mēs gan neizprotam un pilnīgi nesajēdzam,
 bet kas tādēļ mūsu jēgumā taču ir un dzīvo — viņš, neizdibinājamais
 gudrības, taisnības, visspēcīgās valdīšanas
 un žēlastības avots, iz kura mēs smeļamies savu bērnišķīgo 
 
 
 ticību, savu cerību un garīgo spēku, — viņš mūžīgais
 un visaugstākais gars, priekš kā mēs zemojamies, no kā
 mēs sagaidām visu svētību un laimi — un arī grēku sodu.
 It kā šī svētā ticība un cerība, un paļaušanās ir un pastāv,
 jebšu tā mūsu prātam, nedz arī zinībām nav izdibinājama,
 tā arī — pēc mūsu domām — pastāv sevišķi dievišķīgi
 mīlestības likumi, kas cilvēkus savieno un aplaimo, kas
 it kā neredzamas, bet tomēr stipras un spēcīgas saites sapin
 un saista kopā pārus un visus cilvēkus. — Ka šie
 dievišķīgās mīlestības likumi nav bez robežām, t.i., ka
 tie neceļ, nesekmē un neuztura mīlestību, kur tai vai dabas
 vai sadzīves likumi stāv pretim (p. p., ka brālis neiemīlējās
 māsā, ļoti augsti attīstīts atkal tikai reti iemīlējās
 gluži neizglītotā, kultūras cilvēks mežonī utt.), tas
 taisni liecina un pierāda, ka mīlestībai ir savi, jebšu vēl
 neizdibināti likumi, jo saskanoša likumība, kā mēs to
 domājam un redzam pasaules ēkā un radības nodaļās, ir
 vispārīga, tā ka šis dabas likums otram nevar, nedrīkst
 būt ceļā, jo tad tādas vispārīgas un mūžīgas saskanības
 jeb saskaņošanas likumības nemaz nebūtu; tad arī daba
 tāpat nomaldītos un alotos, kā mēs esam paraduši domāt
 no cilvēku mīlestības centieniem; tad pavisam cilvēku
 garīgā dzīvē likumības trūktu, tad tie attīstītos, cīnītos un
 mīlētu bez jebkuriem likumiem. Pat arī caur to teoriju,
 pēc kuras cilvēks neizmērojamā laikā no daudz zemāka
 radījuma esot palicis par cilvēku, nav pierādāms, ka tas
 būtu noticis ārpus dabas likumības, un tādēļ arī jāatzīst,
 ka cilvēku gara dzīve: prātošana, atzīšana, cenšanās, mīlēšana,
 ienīdēšana utt. nenotiek bez likumiem. — Bet viss
 tas visvairāk zīmējas uz mīlestību starp draugiem un starp
 vīrieti un sievieti, ko jaunāko laiku teorijas cenšas atvasināt
 it vienkārši no pašīgiem jeb egoistiskiem centieniem.
 To mīlestību, kas pastāv starp vecākiem un bērniem, vēl
 neviens nav uzdrīkstējies tik tālu pazemot — priekš tās
 vēl ikkatrs, pat neticīgais, tā sakot, noņem cepuri un pazemojas
 priekš viņas svētās augstības un svētu darošā
 spēka. Jā, svētu darošā spēka, jo mums liekas, ka katrs
 tēvs un māte, kas savu bērniņu mīlē, no visas sirds un
 dvēseles mīlē, viņa tuvumā, pie viņa šķīstās gultiņas sevi
 jūtas paceltu, labāku, svētāku un atgrieztu no ļaunām domām,
 no ļauniem darbiem. 
 
 Tādā garā un ziņā dakteris Bahs un viņa dzīves draudzene
 mīlēja savu bērniņu, Eduarda Felzenberģa krustdēlu.
 Ka viņi šo ar ilgošanos gaidīja šinī viņu prieku 
 
 
 dienā, ir gan lēti protams. Un tomēr viņiem nebija cerības,
 ka tas atnāks, jo Felzenbergs, darbos gluži apracies
 un bez tam izsamisies visu to nekārtību un blēdību dēļ, ko
 viņš tik īsā laikā Uplejā bija pienācis, viņiem bija aizsūtījis
 ziņu, ka viņš pārlieku darbu dēļ nevarot ne pēdas
 kustēties no savas vietas un tāpēc sūtot savas visulabākās
 laimes vēlēšanas, bet pats nevarot vis braukt. Vai
 tiešām šis bija tas iemesls, kas viņu aizturēja no aizbraukšanas,
 ja vairāk ne, tad jele uz pāris stundām? Jeb vai
 viņu no tam atturēja cits kāds cēlonis, varbūt tas, ka
 Elza Ozols gandrīz jau visu vasaru dzīvoja pie viņa māsas
 Plienos, kurus viņš tikai divi reizes un katru reizi tikai
 uz īsu brīdi bija apmeklējis? Kas to var zināt! Bet to gan
 dažs labs zināja, ka jaunais muižkungs veco Ozolu tikai
 vienreiz bija apmeklējis, atbildēdams uz viņa pirmo apmeklēšanu,
 kā sadzīves likums to paģērēja. Sastapšanās
 amata darbu dēļ starp abiem mēdza notikt muižas valdes
 kanclejā jeb kantorī, kur sestdienu bija labi liela sapulce.
 Tad Eduards allaž bija visai nopietns un ātrs izdarīšanā,
 un likās, ka viņš nevarēja ne sagaidīt tā brīža, kur šie
 formāliskie darbi beidzas, un Rumbenieks viņa uzticīgo
 Vaņku turēja pie pavada, uz dūšīgo un veiklo jājēju
 gaidīdams. — — 
 
 Bija svētrīts augusta pirmajās dienās. Eduards sēdēja
 savā istabā un rakstīja, uz galda bija liela kopa grāmatu,
 rakstu, rēķinumu. Vajadzēja labai galvai būt, kas te
 prata atrast ceļu un skaidrību. Pie durvīm lēnām klaudzināja.
 
 «Lūgtu iekšā!» Eduards padikti sacīja. Ošu Juris ienāca
 un atnesa kafeju. Godbijīgi sveicinājis, viņš jautāja: «Cienīgs
 jaunskungs, kādas drēbes jūs šodien ģērbsit? Jūs
 tak brauksit uz Plieņiem — mazais Eduartiņš jūs gaida.» 
 
 «Jupis tevi lai rauj,» Felzenbergs, it kā no lapsenēm
 durts, iesaucās. «Cik reiz es tev lai teicu, ka mēs savā
 starpā esam jaunības draugi un «tu», un «tu», un ka tev
 tad tavs riebīgais «jaunskungs» jāliek pie malas — ko?» 
 
 «Eduard, mīļo Eduard, nedusmojies uz mani! Tici man,
 ka es aizmirstu, ka man nākas grūti tevi par citu ko uzlūkot
 nekā par manu, par mūsu kungu. Tu esi kungs
 caur caurīm, mīļo Eduard — katrs tavs loceklītis ir kungs!
 Nevis lepnība, bet taisni tava sirds pazemība un laipnība,
 un taisnā izturēšanās, un tava dūšība, un tava garīgā
 augstība viss tas tevi padara par tādu, kam jātuvojas
 ar godbijāšanu, pazemību un padevību. — Es nevaru citādi,
 
 
 un neviens nevar citādi — piedod man, mīļo, sirdsmīļo
 Eduard!» Juris satricināts atbildēja. 
 
 Felzenbergs gribēja ko sacīt, bet atkal jau klaudzināja
 pie durvīm. 
 
 «Esi tik laipns un paskaties, kas tur ir,» Eduards lūdza. 
 
 «Rumbenieks un Bērziņš,» Juris pieteica. 
 
 «Lai viņi ienāk!» 
 
 Abi pieteiktie ienāca. 
 
 «Labrīt, cienīgs jaunskungs!» viņi sveicināja.
 
 «Labrīt, ko jūs laba teiksit?» 
 
 «Gribējām pateikties par to jauko Dieva kalpošanu, ko
 jūs esiet ieveduši mūsu pilī, un par to jauko ērģeļu
 spēlēšanu.» 
 
 «Es priecājos, ka es jums te pa prātam darījis. Ticība
 ir īsta dievbijība, ir mūsu augstākais svētums, šīs dārgās
 mantas mums būs kopt,» Felzenbergs atbildēja. 
 
 «Un tad vēl man kas būtu jālūdz,» Rumbenieks bildināja.
 
 
 «Man arī,» sacīja Bērziņš. 
 
 «Nu, kas jums vēl ir?» 
 
 «Es gribēju lūgt, cikos jūs brauksit uz Plieniem un
 kādos ratos jūs brauksit? Es domāju, ka pusratiem nekas
 nekaitētu,» Rumbenieks gluži mierīgi un pašapzinīgi sacīja.
 
 
 «Un es gribēju lūgt, vai jūs jau tagad nevarētu uzdot,
 kas rītu darāms, jo daktera kungs un jūsu mīļā cienīgā
 māsa, un mazais Eduartiņš jūs tik ātri nelaidīs projām,»
 Bērziņš atkal prātoja. 
 
 «Bet redziet, es jau nebūt nebraukšu uz Plieniem 
 es tur jau aizlaidu ziņu, ka es nebraukšu,» Eduards, drusciņ
 sarāvies, atbildēja. 
 
 «Es jau zinu, jūs savu mīļo māsu un savu mīļo svaini
 gribējāt pārsteigt, tādēļ jūs sūtījāt to ziņu, ko es pats
 nonesu. Un es arī redzēju, ka daktera cienmāte raudāja
 un mazo Edvardiņu ņēma uz klēpja, un sacīja: «Viņš
 nenāks!» Tas nu gan ir tāds mazs vārdiņš, bet, kad cilvēks
 zin, ko tas nozīmē, tad viņam gandrīz pašam arī
 jāraud. Un es domāju, ka jums taču tik daudz vaļas būs
 uz Plieniem nobraukt,» Rumbenieks, nebūt neļaudamies
 nogriezties no ceļa, it mierīgi sacīja. 
 
 «Jā, es ar domāju, ka jums jābrauc,» Bērziņš sekundēja. 
 
 «Es arī,» Osis piezīmēja. 
 
 «Jā, jā — šodien jums jābrauc uz Plieniem, jo es to 
 
 
 esmu daktera kungam apsolījies, un ko Rumbenieks apsola,
 to viņš arī izpilda,» kučieris vēl stīvējās. 
 
 «J, es arī ta domāju,» Bērziņš piezīmēja.'
 
 «Bet, kad es nu nebraucu — kas tad ir?» 
 
 «Hm,» Rumbenieks ņurdēja un atdarīja durvis. Tanīs
 stāvēja Zūze, mazo Eduardiņu rokās turēdama, aiz viņas
 dažas meitas un puiši. 
 
 «Ontuli, nāc pie mamiņas,» Eduardiņš gavilēja. 
 Zūze stāvēja it mierīgi, uz savu jauno kungu skatīdamās.
 Visi cieta klusu, arī Felzenberģis. 
 
 «Ontuli, nāc pie mamiņas,» mazais Eduardiņš atkal
 sacīja un izstiepa savas rociņas. 
 
 Rumbenieks atgriezās sānis un slaucīja acis; Zūzei ritēja
 asaras pa vaigiem, Ošu Juris bija iegājis Felzenberģa
 guļamā istabā, Bērziņš strīdējās ar savādām jūtām. 
 
 Un Felzenbergs? Felzenbergs spieda divi dārgas pilītes
 atpakaļ, bet tas viņam neizdevās tās noritēja uz viņa
 no saules nodegušiem vaigiem. 
 
 «Zūze — nesiet šurp manu krustdēlu!» viņš iesaucās. 
 
 Zūze paklausīja. Mazais Eduardiņš, uz Felzenberģa
 klēpi tapis, ķērās savam krusttēvam pie pilnās bārzdas
 un sacīja atkal: «Onkuli, nāc pie mamiņas.» 
 
 «Jā— , Eduardiņ, es iešu es braukšu! — Kas to bērnu
 atveda, Zūze?» 
 
 «Es un Rumbenieks, cienīgs jaunskungs.» 
 
 «Un meitas un puiši — ko tie grib?» Felzenbergs jautāja.
 
 Puišu vecākais ienāca un sacīja: 
 
 «Mīļais jaunskungs! Tanī laikā, kamēr jūs valdāt pār
 Upleju, mēs esam pavisam citādi cilvēki palikuši. Nu tik
 mēs īsti sākam sajust, kas ir teicams un kas ļauns, un
 kas mums pienākas un nepienākas. Citreiz mēs svētdienās
 nezinājām, ko iesākt, un gājām uz krogu, un pa naktīm
 vazājāmies apkārt, un dažreiz kāvāmies ar pagasta puišiem.
 Tagad mēs gudrojam, ka svētdienā nepietrūktu
 vaļas. Mēs lasām, dziedam, vingrojam, eimam dārzā un
 mācāmies, un ievērojam, kur un kā spēdami, un vēl
 mums allaž jo vairāk ir ko mācīties un pazīt, un atzīt.
 Senāk mēs piespiesti gājām pie darba tagad mēs zinām,
 ka mums par saņemto algu un maizi ir jāizpilda
 nolīgums, un mēs pildām ar prieku, jo mūsu valdīšana
 ir taisna un lēnprātīga, un mīlīga. Tagad mēs sevi jūtamies
 esam pašu zemē, pašu mājās. Bet mēs zinām, ka
 viss tas ir jūsu nopelns. Senāk neviens to tā neprata 
 
 
 iegrozīt, jebšu mūsu vecais lielskungs ir labs kungs un
 īsti mūsu tēvs. Tādēļ mēs šeit esam atnākuši un gribējām
 jums izsacīt to pateicību un mīlestību, ko mēs pret jums
 sajūtam, un jūs lūgt, lai jūs aizrakstiet arī vecam lielkungam,
 ka mēs viņam no sirds pateicamies par tādu muižkungu.
 Tādēļ mēs atnācām, vai tā nav, puiši?» 
 
 «Tā ir, un lai jaunskungs dzīvo augsti un vecais lielskungs
 arī, hurā!» atskanēja aiz durvīm. 
 
 «Bet vēl mums kas jālūdz. Te ir kādi trīs pāri, kas
 grib precēties. Tiem nu vajaga uzsaukšanas zīmes, jo
 citādi baznīckungs viņus neuzsauks. Lai nu bērni precas,
 bet jūs tak to zīmi neliegsiet?» 
 
 Visi trīs pāri ienāca. Eduards viņus pazina — visi trīs
 brūtgāni bija jaunieceltie mežsargi. 
 
 «Īpašas zīmes pēc baznīcas likumiem nebūt nevajaga,
 lai jūs varētu uzsaukt,» Felzenbergs piezīmēja. «No muižas
 valdes puses man jūsu laulībai it nekas nav pretim — lai
 Dievs to svētī, un es pēc iespējas palīdzēšu, kur būs vajadzīgs,
 priekš jaundibināmajām saimniecībām. Bet kas
 tad šodien jūsu vietā, jaunie mežsargi?» 
 
 «Mūsu brāļi, cienīgs jaunskungs, uz tiem var palaisties,
 it kā jūs mums uzticat,» brūtgāni godbijīgi atbildēja. 
 
 Brūtes pa tam bija pienākušas un pēc veca latviešu
 ieraduma Felzenberģim kā kunga vietniekam pasniedza
 «ziediņus» (rakstainus cimdus), ko tas laipni saņēma, katras
 brūtes pieri nobučojis, jauks ieradums, ko Felzenbergs
 Iekškrievijā bija pieņēmis pret zemākiem ļaudīm
 tādos ievērojamos brīžos. Mazais Eduardiņš izmeklējās
 vienu no brūtēm un gavilēdams tai apķērās ap kaklu. 
 
 «Nu, kad jau visi precas, tad man arī jāmēģina,» Rumbenieks
 iesaucās. «Na, Zūze, kas ta būs? Vai nāksi pie
 manim?» 
 
 Zuze nodūra acis. 
 
 «Na, vai jā vai nē, man nav ilgi vaļas, jaunskungs
 tūlīt brauks, jājūdz zirgi!» 
 
 «Labāku vīru es jau nevaru vēlēties, kā jūs esiet,»
 Zūze atbildēja un nu droši un uzticīgi skatījās Rumbeniekam
 acīs.
 
 Felzenbergs paņēma abu rokas un tas salika vienu
 otrā, sacīdams: 
 
 «Es jums no visas sirds vēlu labas laimes uz šo savienošanos!
 Jūs viens otru pilnīgi esiet nopelnījušies. Zūze 
 — jūs paliekat savā vietā un jūs arī, mīļo Rumbeniek, kamēr
 jums patīk.» 
 
 
 Zūzei ritēja asaras pār vaigiem, kad viņa Felzenberģa
 roku saķēra un gribēja skūpstīt. Bet Felzenbergs atgaiņājās
 un nobučoja Zūzes pieri. 
 
 «Na, kad kungs var bučot savu nama saimnieci, tad
 jau es arī varu bučot savu īsto līgaviņu,» Rumbenieks
 priecīgi iesaucās un, Zūzi apkampis, sirsnīgi nobučoja. 
 
 «Un es lai palieku pavisam tukšā?» Ošu Juris iesaucās,
 no Felzenberģa guļamās istabas iznākdams. «Tā tak tas
 neiet!» 
 
 To sacījis, viņš iegāja meitu pulkā un pie rokas izvilka
 Modernieces vienīgo meitiņu, 17 gadus veco Mildiņu, kas
 visā sejā nosarka. 
 
 «Jūs arī gribiet precēties?» Felzenbergs jokodams jautāja.
 «Abi vēl tik jauniņi! Ko ta māte sacīs, Mildiņ?» 
 
 «Nu, cienīgs jaunskungs, kad jūs atļaujiet, lai tad
 precas, tas pagānu Ošis to bērnu jau tā kā tā neliek
 mierā,» moderniece iesaucās. 
 
 Juris sirsnīgi noskūpstīja savu tiešām daiļo un teicami
 audzināto līgaviņu un tad to aizvilka pie Felzenberģa, no
 prieka pārņemts, sacīdams: 
 
 «Jaunskungs, tām citām jūs esiet tikai pieri bučojuši,
 bet šī jums jābučo no Dieva tiesas, citādi man būtu jādomā,
 ka viņa vēl nav iesvētīta. Nu, Milda, ko gaidi?» 
 
 Nevainīgi un šķīsti Milda apkampa Felzenberģi, tik
 cieti, tik dedzīgi, un nobučoja viņa lepnās lūpas, pie tam
 raudājot čukstēdama: 
 
 «Jaunskungs, esiet mūsu draugs un aizstāvētājs!» 
 
 «Jā, mīļo Mildiņ, tas es būšu,» Felzenbergs atbildēja. 
 
 «Un ich hab' nicht keine Braut nicht, die Andere eirathen
 wie doll,» iesaucās pavārs, kas pa tam bija ienācis. 
 
 Vispārīgi smiekli. Kad tie bija nobeigušies, tad Felzenbergs
 runāja: 
 
 «Mani mīļie draugi un jūs, mīļās zeltenītes un mātes!
 Šī uzticība un mīlestība, ko jūs man nupat tik bagātīgi
 parādījuši, mani paceļ un iepriecina. Grūts ir mans liktens,
 un nopietns tas ceļš, kas man jāiet, bet, zinādams,
 ka tik daudz uzticīgu siržu man pukst pretim, es visas grūtības
 uzlūkoju par niekiem un iešu arī turpmāk pa to
 pašu ceļu, ko līdz šim esmu gājis. Mana sirsnīgākā vēlēšanās
 ir, ka jūs visi būtu labi un laimīgi. Uz to lai Dievs
 mums visiem palīdz!» 
 
 «Lai dzīvo Eduards Felzenbergs!» atskanēja no visam
 pusēm, un tad visi aizgāja bez vien Bērziņa un Zūzes, 
 
 
 kura mazo Eduardiņu ienesa Felzenberģa guļamā istabā
 un tur to apkopa. — Bērziņš saņēma vajadzīgās pavēles
 priekš rītdienas un tad atvadījās. 
 
 Pusrati ar trīs šķimeļiem stāvēja priekš lievenēm. Zūze
 ar savu dārgo nastu bija nostājusies pie Rumbenieka, kas,
 uz bukas sēdēdams, ar viņu omulīgi tērzēja. Savu saimniecības
 būšanu viņa šodien, ar Felzenberģa ziņu, bija
 uzticējusi savai vecākai māsai, kas viņu bija apmeklējusi.
 
 Felzenbergs ģērbās, Juris viņam līdzēja. 
 
 «Eduard!» 
 
 «Nu, mīļo Juri?» 
 
 «Milda vēl nav Plienus redzējusi!» 
 
 «Tas ir gan ļoti slikti,» Eduards atbildēja, «bet ko tur
 lai dara?» 
 
 «Mīļo Eduard, ņem mūs līdz!» 
 
 «Tā, tā — to es jau domāju. Vai Milda jau sataisījusies?»
 
 «Jā, viņa ir gatava.» 
 
 «Un tu?» 
 
 «Es tūdaļ varu braukt!» 
 
 «Labi, tad iesim. Bet kā mēs lai sēžam?» 
 
 «Es sēdēšu uz bukas, pie Rumbenieka,» Juris iesaucas. 
 
 «Nē, mīļo, sēdi kopā ar savu tiešām skaisto līgaviņu
 man pretim, — es gribu redzēt viņas daiļās acis. Vai tev
 nav bail, ka es viņā iemīlos?» 
 
 «Eduard! Es mīlu savu Mildiņu, kā vien vīrs sievu
 var mīlēt. Bet, ja tu viņu vairāk mīli, tad es atsakos, ņem
 tu viņu!» 
 
 Felzenbergs bija aizgrābts no tādas drauga mīlestības
 un uzupurēšanās. Viņš apkampa savu sulaini un sacīja: 
 
 «Mīļo Juri! Es redzu, tu esi mans draugs. Tici man, ka
 es to nekad nepiemirsīšu un tavu laimi, tavu Mildiņu
 cienīšu! Esiet laimīgi — to es vēlu no visas sirds!» 
 
 Drīz pēc tam visi sēdēja ratos: Felzenbergs, savu krustdēlu
 rokā turēdams, kopā ar Zūzi — Ošu Juris ar savu
 Mildiņu viņiem pretī. 
 
 Felzenbergs diemžēl nevarēja izpildīt savu apņemšanos
 Mildai acīs skatīties, jo tā tik ātri pielabināja mazo,
 mīļo Eduardiņu, kas viņai apķērās ap kaklu un sacīja: 
 
 «Tante, mēs braucam pie mamiņas.» 
 
 
 14. PLIENOS 
 
 Uplejas puišu vecākais nebūt nebija par daudz sacījis,
 daktera Baha un viņa teicamās sievas labdarības prātu
 uzteikdams. Nebija viegli izšķirt, vai Bahs ir lielāks kā
 dakteris vai kā cilvēks. No dabas saticīgs un mīlīgs, viņš
 bija krietns un tikumīgs vīrs, pie tam dziļi mācīts. Viņu
 cienīja un mīlēja visā pagastā, visā tanī apgabalā, un,
 kur palīdzības vai laba padoma vajadzēja, tur viņš bij
 klāt vai pašā nakts vidū. Miesas vājības dziedinādams,
 viņš pēc iespējas, un kur vien iekrita, meklēja arī ļaužu
 garīgo dzīvi celt un sadzīves izglītību sekmēt. Cik daudz
 viņš nedarīja priekš skolas, priekš Pētersona abiem koriem
 utt. Visur viņš piedalījās, cik viņa grūtais amats
 atļāva, un visur viņu sagaidīja un uzņēma ar īstu mīlestību.
 Pa mājām braukādams, viņš paskubināja bērniņus
 uz mācīšanos, tiem reizēm derīgas grāmatas aizvezdams,
 jaunekļus un jaunavas uz gara izglītību un piedalīšanos
 pie pagasta gara dzīves sekmēšanas, vecākos ļaudis, caur
 derīgiem izskaidrojumiem, uz to saprātīgu miesas un gara
 kopšanu un bērnu kārtīgu audzināšanu. Kad viņš jau
 no dabas bija cilvēku mīļotājs, tad viņš latviešus sevišķi
 mīlēja caur tām dārgām saitēm, ar kurām viņš pie tiem
 bija siets caur savu karsti mīļoto Mariju. Un tiešām 
 — latvieši viņam bija devuši sievu, kas pēc Zālamana vārdiem
 bija dārgāka manta nekā viss pasaules zelts. Skaista,
 izglītota un ar teicamām iekšķīgām īpašībām tik bagāti
 apdāvināta, viņa savam krietnajam vīram, tā sakot, sataisīja
 paradīzi zemes virsū un centās to pārspēt labdarībā
 un labu tikumu sekmēšanā. Īsā laikā Plieni bija pārvērtušies
 visam pagastam par mīļu, dārgu vietiņu. Tādēļ
 arī nebija nekāds brīnums, ka mazā Eduardiņa, ļaužu
 mīlulīša, dzimuma dienu šogad svinēja ar sevišķu goda
 un mīlestības parādīšanu no pagasta puses. Visi tak zināja,
 ka caur to viņa vecāko sirdis tiek iepriecinātas un
 paceltas, ka caur to tikai atzīšana tiek parādīta par visiem
 pūliņiem, ko Baha famīlija ļaužu labumā netaupīja. 
 
 Eduards Felzenbergs bija ļoti pārsteigts, Plienos iebraucot,
 tik daudz ļaužu ieraudzīdams. Pētersona pilnais mūzikas
 koris zem viņa paša vadīšanas patlaban spēlēja
 jauku saņemšanas maršu, un netālu no tā stāvēja jauktais
 dziedātāju koris. Arī pirmie pagasta amata vīri un
 daži saimnieki bija atnākuši Bahu un viņa laulāto draudzeni
 apsveicināt, bez tam vēl daži Uplejas rentnieki un 
 
 
 amata vīri. Graupmaņa kungs, kas īpaši bija kļuvis ielūgts,
 bija aizbildinājies; viņam esot jābrauc pie barona Bušmaņa,
 kas viņu arī ielūdzis. 
 
 Kad Rumbenieks pie Plienu jaukā nama durvīm apturēja,
 tad Marija, Eduarda māsa, pirmā ātriem soļiem jeb
 vairāk skriešus pienāca pie ratiem, nezinādama, ko pirms
 apkampt — vai savu mīļo dēliņu vai savu teicamo un
 sirsnīgi mīļoto brāli. Mazais Eduardiņš nobeidza šaubīšanos,
 ar joni pie mātes steigdamies un priecīgi gavilēdams:
 «Mamiņ, ontulis atbrauca!» Marija aiz prieka raudāja;
 kas tad gan bija visa pagasta mīlestība, kas viss
 tas gods, ko Pētersona teicamie kori viņai un viņas famīlijai
 šodien parādīja, — kas viss tas bija pret to prieku,
 ka viņas brālis bija nācis dalību ņemt pie šiem svētkiem!
 Visu rītu viņas uzticīgā māsas sirds šaubījās un drebēja
 aiz tā vienīgā jautājuma: Dievs zin, vai viņš tikai nāks!
 Un nu visām bēdām bija gals — te viņš nu sēdēja ratos
 — šis vīrs, ko viņa kā brāli tik karsti un uzticīgi mīlēja,
 kā varoni uzlūkoja ar augstcienību un lepnumu. Un
 tik daudz viņu pavadīja — visi tik mīļi, tik labi cilvēki,
 jebšu gan zemā sadzīves kārtā esoši. Kādēļ tas tā ir, to
 jautāt un izdibināt viņai nebija vaļas, jo Eduards patlaban
 bija izkāpis un viņu sirsnīgi apkampa. 
 
 «Paldies, Eduard, ka tu nāci,» viņa čukstēja un cīnījās
 ar prieka asarām, savu brāli uzlūkodama. 
 
 Ar savu svaini ne mazāk sirsnīgi apsveicinājies, Eduards
 izskaidroja, kādēļ viņš savu atsacīšanos lauzis un
 kādu iemeslu dēļ viņu tik daudz pavada. Bahi abus saderinātos
 pārus sirsnīgi apsveicināja un tos uzaicināja par
 saviem viesiem. Vēlāk izrādījās, ka Zūze, Milda un Ošu
 Juris nama mātei bija ļoti derīgi un vajadzīgi palīgi pie
 tik daudzu ciema ļaužu apgādāšanas. 
 
 Istabā iegājis, Felzenbergs tur atrada daudz pazīstamu,
 starp tiem bija arī Elza Ozol, kura šodien ļoti skaista un
 mīlīga izskatījās. Mazākais, tas Felzenberģim tā izlikās,
 jo aiz Klotildes daiļā un mīļā tēla viņš līdz šim vēl nebūt
 nebija ievērojis, ka Elza — skaistuma dēļ — ne vien
 viņai droši var blakus nostāties, bet arī klasisku formu
 pazinēja atzīšanā pat Klotildi pārspēt. Un kad gan Felzenberģim
 arī būtu bijis iespējams starp abām skaistulēm
 tik sīki salīdzināt? Mēs tak zinām, ka viņa pirmā satikšanās
 ar Elzu atgadījās tanī brīdī, kad barons Bušmanis
 viņu bija sapinis savos izveicīgos laika kavēkļa jokos, pie
 tam viņa ne visai labu iespaidu pie Felzenberģa atstāja.
 
 
 Un toreiz viņš kļuva mocīts no saviem sirds cīniņiem,
 kas taču vispārīgu pārredzi neatļauj. Drīz pēc tam Kronšildi
 aizceļoja un Elza aizgāja uz Plieniem. Kā jau zinām,
 Eduards Plienus tikai retam apmeklēja un katru reizi uz
 ļoti īsu laiku, tā ka viņš Elzu, vēl pirmajam aizspriedumam
 pret viņu padots, gandrīz nemaz neievēroja. Pa tam viņa
 sirds bija mierīga palikusi viņa krūtī vairs neplosījās
 tik bargas aukas to vietā bija iestājušās saldi rūgtas
 sirdssāpes; saldas atmiņā uz Klotildi, rūgtas apziņā, ka
 tā viņam nekad nav sasniedzama. Kad Klotilde šķiroties
 viņam sacīja, lai viņš to aizmirstot un mīlot citu, lai viņš
 esot laimīgs, tad viņš šos vārdus turēja par gluži veltīgiem,
 jo tas taču pats par sevi bija saprotams, ka viņš
 citas nevarēja mīlēt, Klotildes nespēdams aizmirst. Un
 arī šodien citādas domas viņam prātā nenāca, bet, mierīgākā
 prātā būdams, viņš arī mierīgāki spēja izšķirt teicamās
 un ļaunās īpašības pie citām sievietēm, kurpretim
 senāk tikai Klotildes tēls kā viņa īstais un vienīgais ideāls
 viņam stāvēja priekš acīm. 
 
 Elza patlaban sarunājās ar jauno pagasta skrīveri. Baloža
 kungs bija «vīrs kā ozols», kura daba un īpašības
 ar viņa vārdu nebūt nesaskanēja. Jau senāk mēs piezīmējām,
 ka viņa izglītībai bija it labi pamati likti. Uz šiem
 pamatiem čakli un rūpīgi tālāki būvēdams, viņš bija sasniedzis
 attīstības stāvokli, kas viņam piešķīra tiesības
 uz pilnīgu piedalīšanos izglītotu ļaužu sabiedrībā. Turklāt
 viņam drošu izturēšanos deva laba sirdsapziņa. Nekad
 viņš savu svarīgo amatu nebija izlietojis sev par
 labu, citiem par postu; taisnība un lēnprātība viņu vadīja
 tiesas spriedumos un pagasta valdības rīcībā, pie kuras
 skrīverim taču tik liela daļa. Neviens viņam nevarēja,
 nedrīkstēja pārmest partejisku izturēšanos, neviens viņam
 nezināja pārmest pārsteigšanos caur kaislību un dusmām.
 Viņš bija vārda pilnā ziņā amata vīrs un jau tanī
 īsā laikā, kamēr viņš Uplejā mita, bija izpelnījies vispārīgu
 cienīšanu un pie taisnības mīļotājiem mīlestību. Lodāšana,
 apmelošana, iečukstēšana ausīs, rīdīšana, dāvanu
 došana jeb «iegrūšana» un visas citas netiklības, kam
 Priede bija sataisījis auglīgu lauku, Uplejā tik ātri nobeidzās
 pēc tam, kad kādi no viņa draugiem un mācekļiem
 uz Baloža priekšlikumu no pagasta tiesas bija ļoti
 sūru mācību baudījuši un par viltīgu apsūdzību un dāvanu
 piedāvāšanu nodoti krimināltiesai. Taisnības un patiesības
 saule atkal apspīdēja tiesu un pagasta valdi, tiesas 
 
 
 priekšsēdētājs un pagasta vecākais savos centienos
 uz taisnību un lēnprātību vairs neatrada šķēršļus ceļā kā
 Priedes laikos, un tie citi pagasta amata vīri darīja pēc
 viņu teicamās priekšzīmes. Tādēļ Balodi visur uzņēma ar
 augstcienību, bet sevišķi Plienos. Tādu vīru dakteris Bahs
 līdz šim bija domājis kā pagasta skrīvera ideālu — 
 — un viņa vēlēšanās bija piepildījusies. 
 
 Kad Felzenbergs ienāca zālē un vispārīgi sveicināja,
 tad visi godbijīgi pacēlās, arī Elza un Balodis. Felzenberģim
 augstcienību neviens neliedza, viņš visu acīs bija
 īsta vīra ideāls — īsts varonis cīnīšanā pret sadzīves viļņiem.
 Pat Balodis sevi jutās ēnā nostādītu caur viņa garīgo
 godību, tak ne ļauns prāts un ievainota patmīlība viņu
 mocīja — tāda kaislība viņa tīrai sirdij bija gluži sveša;
 viņš tikai atzina, ka viņam ļoti daudz vēl jāstrādā pie
 sevis paša, līdz viņš sasniegs to augsto gara stāvokli, ko
 Felzenbergs jau bija sasniedzis. — Felzenbergs nosēdās
 tanī pudurītī, kur Balodis un Elza sēdēja, un bija ļoti pārsteigts,
 dzirdēdams, ka šie triec par gluži mācītām lietām,
 pie kam Balodis izrādīja dziļu zināšanu, bet Elza tik asu
 prātu un ātru apķeršanu, ka to no tik jaunas dailenītes
 nebūt nevarēja sagaidīt. Acīmredzot viņa, kā jau Ievas
 īstā meita, runāšanas karā bija sakarsējusies, jo viņas
 jau tā dedzīgās melnās acis zibeņoja, viņas vaigi dega
 gaišās liesmās, pār viņas pilnajām lūpām plūda dedzīgas
 runas straume — Balodis viņai bija runājis pretim, un nu
 viņa gribēja pierādīt, ka viņai taču esot taisnība. Un kas
 viņai gan ļaunosies šī nevainīgā centiena dēļ, jo kura
 skaistule tad gan negrib taisnību paturēt un kura gan
 jel kad ir devusies mierā ar netaisnību! — Nobeigusi
 savu runu, kas dažam advokātam būtu darījusi godu, viņa
 vaicāja: 
 
 «Tagad jūs man tak vairs nepretosities, Baloža kungs?» 
 
 «Pārliecinājusi jūs mani vēl neesiet, cienītā jaunkundze.
 Cik labprāt es jums dotu taisnību, tad es to šinī
 lietā tak nevaru, jo tas tad notiktu pret manu labāko
 atzīšanu, un kādā vērtē gan būtu taisnībai, ko jūs uz tādu
 vīzi dabūtu?» Balodis mierīgs atteica. 
 
 Elza savieba savas pilnās rožu lūpas un pret savu
 ieradumu ātri sacīja: 
 
 «Nu, tad lai izšķir mūsu viszinātājs jaunais muižkungs!
 Es ceru, ka viņš apžēlosies taisnības un to glābs no apspiešanas.»
 
 «Pateicos ļoti par šķīrēja tiesneša godu,» Felzenbergs 
 
 
 atbildēja, «bet, iekam tādu svarīgu amatu uzņemu, man
 vajadzētu jo sīkāki zināt, kas te izšķirams?» 
 
 «Mēs runājām par gara dāvanām,» Elza izskaidroja.
 «Iemeslu uz tam deva mazais Eduardiņš, kura goda dienu
 mēs šodien svinam. Baloža kungs atrod, ka maziņais ir
 daudz vairāk attīstījies nekā lielākais vairums citu bērnu
 viņa vecumā. To es arī atzīstu, bet nu nāk tās ceļa jūtis,
 pie kurām mūsu domas šķiras. Baloža kungs tādu ātru
 attīstību atzīst par audzināšanas augli. Tie bērni, kas
 skraida apkārt pa mājām it kā mežonīši, pēc viņa domām,
 būtu tikpat attīstīti kā jūsu krustdēls, ja viņiem
 būtu tāda audzināšana un kopšana kā šim. Es turpretim
 esmu pārliecināta, ka Eduardiņš ir sevišķi apdāvināts
 bērns un ka bez šīm īpašām dāvanām pat rūpīgākā audzināšana
 nebūtu paspējusi viņa garu tik tālu attīstīt.
 Pierādījumu šīm domām netrūkst ne ikdienišķā dzīvē, nedz
 arī vēsturē. Mēs redzam, ka no prasta kalpa bērniem
 daudzreiz izaug gudrāki viri nekā no bagātu ļaužu bērniem,
 kam rūpīgas kopšanas tiešām netrūkst, un ne visi
 lielie vīri, ko vēsture uzrāda, ir baudījuši rūpīgu audzināšanu,
 daudzi ir kāvušies ar trūkumu un visādām grūtībām.
 Bet tādēļ viņu īpašās gara dāvanas taču nekļuva
 apspiestas — viņi bija un palika lieli vīri, kurpretim daži
 bagātu ļaužu dēli, kā diezgan pazīstams, ir bijuši plānprātiņi.
 Jā, ņemiet pat mūsu latviešu attīstītos dēlus 
 — kuram no tiem ir gājis viegli, kuram jau no bērnu dienām
 bijusi rūpīga un pēc paidagoģijas likumiem īsta
 audzināšana? Visi viņi, tā sakot, paši ir izrāpušies no sadzīves
 dubļiem, nokratījusi zemības pīšļus un, caur tumšu
 nakti pēc gaismas cenzdamies, ir sasnieguši augstu attīstības
 stāvoklī. Un kas te bija tas sevišķais dzineklis un
 spēks? Tak ne audzināšana, bet īpašas gara dāvanas. Es
 domāju, ka Baloža kungs velti tiepjas, savas domas aizstāvēdams,
 un ceru, ka jūs, Felzenberģa kungs, man dosit
 taisnību!» 
 
 «Ļoti plašs un īsiem vārdiem grūti izšķirams ir tas jautājums,
 ko jūsu saruna aizņēmusi,» Felzenbergs uzsāka.
 «Bet, lietu īsi ņemot, jums gan abiem būs taisnība!» 
 
 «Nemūžam tas nevar būt — tad jūs ar nodomu man
 gribiet dot netaisnību!» Elza ātri iesaucās. 
 
 «Lūgtu, cienītā jaunkundze, atļaujiet man savas domas
 jo klātāki nodibināt. Es pats ticu, ka ļoti dažādi ir to
 gara dāvanu dīgļi, kas jaunajiem pasaules pilsoņiem ir
 doti līdz uz mūža ceļu, kā es, otrukārt, esmu pārliecināts, 
 
 
 ka tikai kārtīga audzināšana šos dīgļus var spēcināt un
 vest pie pilnas uzplaukšanas un attīstīšanās. Varbūt es
 savas domas jo gaišāki atklāšu, līdzībā runādams. No
 meža ābeles nesagaidīs saldus augļus, pat ja to pārceltu
 dārzā; tas ir tiesa. Bet tiesa ir arī, ka potēta ābele var
 panīkt un ar laiku nelāga augļus nest, ja to nekopj jeb
 no dārza pārstāda mežā, un tāpat ir tiesa, ka meža ābeli
 var potēt un kopt tā, ka tā nes labus augļus. Te mēs tad
 nu redzam, ka koka smalkums jeb pārlabotā suga vien
 nenodrošina labus augļus, ka arī uz kārtīgu kopšanu jāliek
 īpašs svars. Cilvēku, kā visaugstāko radījumu pasaulē,
 nu gan nevar pilnīgi salīdzināt ar koku, tādēļ šī
 līdzība nav jāņem vārda pilnā ziņā, bet tikai par izskaidrošanu
 manu domu pavedienam. Jo augstāki kāds radījums
 attīstījies, jo daudzkārtīgāks un iepriekšu neaprēķinājams
 ir tas ceļš, pa kuru viņa pēcnākamais attīstīdamies
 ies. Tāds radījums ir brīvāks, un arī viņa attīstības
 ceļi ir brīvāki nekā pie radījumiem, kas dabas kārtībā
 ieņem zemu attīstības stāvokli. Kamēr kokam dārznieks
 caur savu mākslu var norādīt attīstības robežas, ja pat
 iepriekš nosacīt pēc kādas formas tam būs augt, tamēr
 bērnu audzinātājs to nevar vis, un ne bez dziļām domām
 ir te vārdi: «Savam augumam jūs nevariet ne mata lieluma
 pielikt, nedz atņemt.» Ļoti daudz ir to apstākļu, no
 kuriem atkarājas cilvēka miesas un gara attīstīšanās, un
 tādēļ jums, cienītā jaunkundze, ir pilna taisnība, ka audzināšana
 vien te neizšķir; bet arī Baloža kungam nav netaisnība,
 kad viņš uz audzināšanu liek lielu svaru, jo bez
 tās pat ne tās visulabākās gara dāvanas nevar attīstīties.
 To pierāda, par piemēram, tas, ka daži ļoti apdāvināti
 bērni, kas krituši nemācītu ļaužu jeb pusmežoņu rokās,
 izauguši viņiem līdzīgi, kas taču tā nebūtu bijis, ja šie
 bērni būtu palikuši savu izglītoto vecāku ziņā. Otrukārt,
 atkal visi tie vīri, kas cēlušies no neattīstītiem, zemiem
 ļaudīm, savu izglītību patencina ne saviem vecākiem,
 nedz arī savam gara spēkam vien, bet taču gan ik reizes
 arī izglītotiem audzinātājiem jeb skolotājiem, bez kuriem
 viņi augstāku izglītības stāvokli nebūtu sasnieguši nekā
 viņu vecākie. Bet noliegt nu pavisam nevar, ka arī bez
 sevišķām gara dāvanām jeb attīstības dīgļiem tas nebūtu
 bijis iespējams. Tā, par piemēram, arī ir zināms, ka mežoņu
 bērni ļoti grūti vedami pie kultūras un ka viena
 tauta ir vairāk attīstības spējīga nekā otra. Kā tas izskaidrojas?
 Nu, it vienkārši: mežoņu bērnu smadzenēs 
 
 
 no kultūras nav ne ziņas, tādēļ ka tā arī viņu vecākiem
 bija gluži sveša. Cik necik attīstītu mežoņu bērnu pēcnākamo
 smadzenēs būs jau vairāk gara dāvanu jeb kultūras
 dīgļu, un tā tas ies joprojām, līdz tā pati tauta,
 kas senāk bija gluži mežoņa, pēc gadu simteņiem pārvērtīsies
 par kultūras tautu, kuras bērniem būs simtkārt
 vairāk gara dāvanu, nekā viņu sentēviem bija priekš
 gadu simteņiem. No mežonības caur neaprēķināmiem kultūras
 cīniņiem dodamās uz gara attīstību un šinī ziņā
 visaugstāko pakāpienu sasniegušas, tautas sāk atkal doties
 atpakaļ, kā mēs to, par piemēram, redzam pie citreizējām
 grieķu un romiešu tautām, kurām tikai viens Solons,
 viens Sokrāts, viens Platons, viens Cēzars un tā tālāk
 bijis. Kādēļ tās tagad vairs nerada tādus vīrus? Kur
 palikušas viņu citreizējās gara dāvanas? Tās šinīs tautās
 ir mazinājušās, it kā viņas priekš gadu tūkstošiem, tur
 bija vairojušās un minētos un vēl citos lielos vīros parādījās
 savā visaugstākā pilnībā, savos viskošākos ziedos.
 Tādu pašu parādīšanos mēs redzam arī pie citām tautām.
 Vāciešiem bijis tikai viens Gēte, viens Šillers, Kants, Hēgels,
 Heine, Lesiņš, Mocarts, Bēthovens, Aleksandrs fon
 Humboldts un tā tālāk, franči vairs nevar dabūt Napoleonu
 I, Baltijā reiz dzīvoja tikai viens Stenders, ko mēs
 vēl šodien apbrīnojam, un tā tālāk. Ko tas nozīmē? Tas
 pierāda, ka gara attīstība jeb, kā praktiskā dzīvē mēdz
 sacīt, gara dāvanas tāpat var būt vispārīgs tautas īpašums,
 kā tās reizēm īpaši kādai famīlijai piemīt, un ka
 tie gara dīgļi, kas tautās jeb cilvēku sabiedrībā caur attīstību
 krājušies, uzplaukst un parādās savos vīros, ko
 mēs nosaucam par ievērojamiem vīriem. Ir ievērots, ka
 tāda kultūras ziedu parādīšanās notiek ik pa simtu gadiem,
 ar citiem vārdiem, ka ik pēc simts gadiem kultivētās
 tautās rodas tādi ievērojami vīri, no kam redzams,
 ka garīgiem spēkiem cilvēku sabiedrībā ļoti ilgi jākrājas,
 līdz tie, it kā gaisos sakrājušies elektricitātes spēki
 zibinī, atraisās un parādās savā vislielākā darbošanā
 ievērojamos vīros. Arī pie mežoņiem tādu notikumu netrūkst,
 jebšu gan savādā vīzē nekā pie kultūras tautām.
 Tur augstākie un jaukākie gara augļi šad un tad parādās
 tanī ziņā, kurā mežoņu tauta visvairāk attīstījusies jeb
 attīstās, par piemēru, kara tautā rodas slaveni un dūšīgi
 vadoņi, medinieku tautās — neuzvarami medinieki un tā
 tālāk. Politikas vīri, dziesminieki un tā tālāk tur nevar
 rasties tādēļ, ka šīs mākslas tur nekopj. Tam līdzīgi arī 
 
 
 kultūras tautās ievērojami vīri rodas tanī ziņā, kādā tā
 laika centieni dabūjuši priekšroku. Tā cīniņi ticības ziņā
 ir radījuši reformatorus, kā Luteri, Kalvinu u.c., mākslas
 periodā apbrīnojamo Rafaēlu, Rembrantu un tā tālāk, kurpretim
 atkal politisku centienu augļi parādījās Napoleonā
 I un tā joprojām. 
 
 Ievērojot sevišķi to jautājumu, par kura izšķīrēju cienītā
 Ozola jaunkundze mani uzaicinājusi, mums no visa
 tā jāatzīst, ka gara dāvanas, kas kāda bērna galviņā dīglī
 atrodas, ir senāku laiku attīstības auglis, kas varbūt jau
 priekš simt gadiem uzsākās un caur allaž tālāku attīstību
 pārgāja no viņa pēctēviem uz tēvu un māti, kuru
 mantinieks viņš nu ir. Šīs gara dāvanas kopt, vairot un
 audzināt lielas, lai tās nestu kārtīgus augļus, tas ir audzināšanas
 uzdevums, un tādēļ man jābeidz ar tiem pašiem
 vārdiem, ar kuriem es uzsāku, proti, ka jums abiem taisnība.»
 
 «Jūs esiet partejiski!» Elza iesaucās, bet nedabūja tālāk
 runāt, jo tanī pašā brīdī ienāca baroni fon Drahenklau un
 fon Lauenšteins. Felzenbergs uzcēlās, palocījās, ne vārda
 nesacīdams, priekš Elzas un tad gāja pretim abiem viesiem,
 ko Bahs ievadīja. 
 
 Elza sajuta, ka viņa savā stūrgalvībā bija par tālu gājusi
 un Felzenberģi bez iemesla apvainojusi, viņam tik
 kaislīgi un visu sapulcēto priekšā pārmezdama partejisku
 izturēšanos. Viņa nožēloja savu stīvēšanos, viņa nosodīja
 sevi, viņas krūtī radās savāds nemiers un rūgtas žēlabas
 viņa jutās nelaimīga, vēl vairāk tādēļ, ka Felzenbergs
 viņai it nekā vairs nebija atbildējis, bet tikai lepni
 un pilns godības palocījās, drusciņ smīnēdams un it labi
 zinādams, ka visi sapulcētie ar viņa šķiršanu pilnīgi bija
 vienis prātis. Bet nožēlot bija par vēlu — reiz jau bija
 izsacīts tas nelaimīgais vārds, kas vislabāko vīru dziļi
 ievainoja, vīru, ko Elza — tik karsti mīlēja! Viņai likās,
 it kā nama grīda šūpojas un sienas šķobās — ka pasaule
 griežas riņķī, jā, viņa nožēloja, ka pastara diena nav
 klāt, kur viss beigtos arī viņas sirds mokas! 
 
 Visi viņas kaimiņi bija pacēlušies un aizgājuši citā
 vietā, tikai viņa vēl sēdēja turpat, ar tumšām domām
 kaudamās un nekā nemanīdama, kas ap viņu notiek. Vai
 tam tā vajadzēja būt — šodien, kur viņa pirmo reizi uz
 jo ilgāku laiku bija kopā ar savas pirmās un īstās mīlestības
 mērķi, ar Eduardu, ko viņa jau toreiz bija mīlējusi,
 kad Klotilde viņu apkampa un raudāja? Viņas redzīgām
 
 
 acīm nebija paslēpts, kādēļ Klotildei bija jāaizceļo, kādēļ
 Felzenbergs bija tā pārvērties un no viņas bēga, viņai
 arī nebija nezināms, ka viņa velti mīlē Felzenberģi un ka
 šis tik karsti mīlē Klotildi. Bet ko viņa varēja darīt savai
 sirdij, kas no tā laika tikai karsti mīlētam Eduardam pukstēja,
 tikai viņam dzīvoja? Simtu reizēm viņa to gribēja
 apmierināt, pārspēt, tai pavēlēt, lai nemīl, lai nemocās
 tik velti, bet ko tas līdzēja — liktens reiz bija spriedis,
 viņa citādi nevarēja, un lai viņas nelaimīgā mīlestība arī
 aizvestu uz kapu! Karstāki varbūt nekā viņas draudzene
 Marija viņa bija ilgojusies pēc Eduarda, viņas sirds
 uzgavilēja, kad tas ienāca, viņai, tā sakot, uzlēca dzīvības
 saule, kad viņš nosēdās un piedalījās pie viņas sarunas
 ar Balodi, viņa arī katru vārdiņu, ko Felzenbergs
 runāja, ar mīļu prātu būtu parakstījusi ar savas dzīvības
 asinīm, tā viņa bija pārliecināta, ka viss ir taisnība, ko
 viņš sacīja, bet nepārspējams pretošanās gars, neapspiežama
 kārība taisnību paturēt viņu dzina stīvēties uz
 savu domu aizstāvēšanu, un pie tam viņai it neviļus, negribot
 izspruka tik nelaimīgs vārds — tik nelaimīgs! Ko
 viņa nebūtu devusi, ja tas nebūtu izrunāts, ja to varētu
 padarīt neizsacītu, bet tas vairs nebija iespējams. Viena
 bijusi, viņa būtu raudājusi un savai sirdij padarījusi vieglumu;
 viņa Felzenberģi būtu nolūgusi, ja tas būtu nācis 
 «bet viņš nenāks, viņš ir par daudz aizskarts, par dziļu
 ievainots, viņš nevar nākt — viņš nenāks.» Tā Elza
 skumju pilna nopūtās, un viņai likās, ka viņas sirds kambari
 nobeidz darboties, ka asins straume viņas miesās apstājusies,
 — viņa bija gluži apskurbusi. 
 
 «Jaunkundze, lūgtu pie galda,» viņas ausīs skanēja. 
 
 No saviem grūtiem moku murgiem atmodusies un acis
 pacēlusi, viņa ieraudzīja Felzenberģi, kas ar neizsakāmu
 lēnprātību un laipnību viņu uzlūkoja. 
 
 «Lūgtu, jaunkundze, citi jau ir pie galda!» 
 To sacījis, Felzenbergs viņai sniedza savu roku. Elza
 piecēlās un, pie tās pieķērusies, gāja līdzi. Bet vai viņa
 izpildīja savu apņemšanos, vai viņa Felzenberģim lūdza
 piedošanu? Nē — viņa nesacīja ne vārda! Elzas dabu
 īsti nevarēja saprast. Mēs redzējām, ka viņa savu sirdsmīļāko
 bez iemesla ievaino tanī brīdī, kad tas viņai pirmo
 reizi draudzīgi tuvojas. Tad viņa apņemas to nolūgt, bet,
 kad šā nodoma izpildīšanai tas izdevīgākais brīdis bija
 gadījies, tad viņa to vis nedara, neizpilda ne savu pienākumu.
 Kādēļ ne? Vai tādēļ, ka Felzenbergs viņai tik 
 
 
 laipni nāca pretim, likās jau aizmirsis viņas nerātno izturēšanos?
 Tikai tādēļ! Viņu, kas nupat kā savu dzīvību
 būtu aizdevusi, ja nepatīkamais atgadījiens nebūtu noticis,
 šī laipnība ievainoja atkal no jauna, un šinī brīdī
 viņa Felzenberģim vēl asāku apvainošanu būtu izsacījusi,
 ja tas kādā lietā viņai būtu pretojies. — Elzai bija problemātiska
 daba, kam savi dzinekļi, savi ceļi, kas iepriekš
 un pēc vispārīgiem dvēseles dzīves jeb psiholoģiskiem
 likumiem nebūt nav aprēķināmi. Ja Felzenbergs pret viņu
 būtu izturējies, kā viņa bija pelnījusi, — auksti, viņu neievērojot,
 tad viņa laikam būtu palikusi pie savas pirmās
 apņemšanās, būtu pirmā izdevīgā brīdī viņu nolūgusi un
 tā savu sirdi atvieglinājusi. Bet tagad viņa sajuta, ka Felzenbergs,
 viņas nerātnību nebūt neievērodams, garīgi stāvēja
 daudz augstāki par viņu, un tas viņu ievainoja, apcietināja
 viņas sirdi. Tāpat kā Neumaņu Marija viņa sevi
 jutās pazemotu pretim šim vīram, kura izturēšanās bija
 daudz citādāka, nekā citi jaunekļi mēdza izturēties. Un
 tomēr starp Elzu un Mariju pastāvēja neaizpildāma
 plaisma. Šī bija nekārtīgi audzināta caur savu vecāko
 vājībām un vieglprātiņu glaimošanām paradināta, tā sakot,
 pašpielūgšanā, un, īsto sadzīvi atsitādama, viņa dzīvoja
 sapņu valstī, kur fantāzijai virsroka; tādēļ viņas
 dzīves laiviņa katru reizi atdūrās smiltīs jeb uzskrēja uz
 klintīm, ciek viņas sapņi nepiepildījās, ciek viņa kļuva
 atrauta atpakaļ dzīves īstenībā. Tāda daba bija ļoti lēti
 izprotama, jo to atrod pie ikkatra palaista un stūrgalvīga
 bērna, kas savus vecākos sirsnīgi apkampj, kad tie piepilda
 viņu vēlēšanos, bet atstumj un izturas pret viņiem
 naidīgi, jā, aizmirst beidzamos bērnišķo cienīšanu, kad tie
 viņam pa prātam nedara, kad viņa sapņi nepiepildās. Tā
 ir neizglītota, samaitāta daba. Elza turpretim bija kārtīgi
 audzināta, tikpat rūpīgi kā Klotilde un Felzenberģu Marija,
 tagadējā Baha laulātā draudzene. Viņas sirds bija
 pilnīgi izglītota, un dzīvi un smalkāku sadzīvi viņa saprata
 un ārīgi ņēma, kā tā ir, kā tai vajaga būt. Bet savu
 iekšķīgo cīniņu dēļ viņa atšķīrās no ikdienišķiem cilvēkiem.
 Viņas galvai bija savs aprēķinums; tā valdīja par
 sirdi, jebšu šī pukstēja karsti, dedzīgi un zināmos brīžos
 aizdegās gaišās liesmās, ko prāts atkal citiem paslēpa. 
 — «Sirdsmīļotā Klotilde, tu ciet sirdssāpes!» viņa bija sacījusi
 toreiz, kad šī, nelaimīgi mīlēdama, tik grūti cieta, bet
 šie vārdi bija citādi saprotami, nekā Klotilde tos saprata,
 īsti tulkoti, tie būtu skanējuši tā: «Tu mīli Eduardu, mīļā 
 
 
 draudzene — tu ciet rūgtas sāpes — tava sirds ir slima;
 bet kas tava mīlestība ir pret manu, kas tavas sāpes pret
 manām! Ūdens pilīte pret jūru, uguns dzirkstele pret spēcīgām
 liesmām. Tu mīli bez cerības, bet es mīlēju ar rūgtāko
 apziņu, ar to apziņu, ka Eduards mani nekad nemīlēs,
 kurpretim tevi viņš mīlē tikpat karsti, tikpat uzticīgi
 kā tu viņu.» — Un tomēr neviens nezināja, ne domāt
 nedomāja, kādas aukas plosās Elzas krūtīs, — tik sekmīgi
 viņa tās zināja apslēpt. — Ja Felzenbergs Klotildes vietā
 viņu būtu mīlējis, tad šī mīlestība laulības kārtā būtu sasniegusi
 visaugstāko pakāpienu, būtu nesusi visskaistākos
 ziedus un augļus. Bet tagad? Kas tagad Elzai bija cerams,
 kas no viņas sirds cīniņiem sagaidāms? — Kas to
 var zināt! 
 
 Kad Eduards Elzu bija aizvedis ēdamā istabā, tad šī,
 viņu uzlūkodama, sirsnīgi pateicās. Neaprakstāmas laipnības
 stari atspīdēja uz viņas skaistās, sārtās sejas, bet
 Felzenberģim likās, ka savāds uguns kvēlo viņas acīs,
 sevi pašu iznīcinādams, aprīdams. «Kad šīs dzirksteles
 aizņemtu mani manu sirdi!» Viņu pārņēma savādi drebuļi.— — — 
 
 Pie galda Elza sēdēja blakus baronam Lauenšteinam,
 Eduards baronam Drahenklau. Viesu bija tik daudz, ka
 istabā visiem nebija telpas. Te kopu maltīte savienoja
 minētos viesus un Uplejas augstākos amata vīrus un citus,
 kas ieņēma cienīgāku stāvokli; Pētersona koriem un
 citiem galds bija klāts Plienu jaukajā meža dārzā, kas pie
 paša prāvā meža pieslējās. Abās vietās maltīte bija visai
 jautra. Bahs bija laipns, uzmanīgs nama tēvs, Marija ļoti
 rūpīga un mūžam mīlīga nama māte. Barons Drahenklau
 uzdzēra laimes mazajam Eduardiņam, kas pašā galda galā
 uz paaugsta bērnu krēsla sēdēja un priecājās gar savām
 mantiņām un puķēm, ko šie svētki viņam bija piešķīruši.
 Ēst viņam šodien nebūt negribējās, bet, kad sirmais barons
 viņam pasniedza glāzi ar pienu un tad, savu vīna
 glāzi ar to sasizdams, sacīja: «Prozīt, Eduard!», tad viņš
 visai nopietni atbildēja: «Prozit, ontuli» un, glāzi ar abām
 rociņām saņēmis, to lika pie mutes un iztukšoja līdz beidzamai
 pilītei. Tas sacēla vispārīgu jautrību, un pēc šīs
 teicamās priekšzīmes arī visi citi pasteidzās savas glāzes
 tukšot. Elza trieca ar Lauenšteinu, ka prieks bija to
 redzēt un dzirdēt. «Skaists pāris,» Felzenbergs domāja pie
 sevim. «Dievs zin, vai galā vēl nenotiek — Lauenšteins
 ir brīvprātīgs un ienīd vecos aizspriedumus, un Elza 
 
 
 — cik skaista viņa ir un pie tam apdāvināta ar tik brangām
 gara dāvanām!» 
 
 Ir pēc maltītes šis skaistais pāris kādu brīdi vēl palika
 kopā tērzējot; barons Drahenklau bija nosēdies uz lievenēm
 un sarunājās ar pagasta amata vīriem un ar Uplejas
 rentniekiem. Balodis bija izmeklējis izdevīgu brīdi ar Felzenberģi
 sarunāties. Viņam bija kas nekas uz sirds 
 — likās, ka viņš gribēja iepriecināt Felzenberģi, ko viņš tik
 augsti cienīja. Balodis uzsāka: 
 
 «Jūsu nelaiķa vectēvs, vecais Jānis, kā ļaudis viņa
 vēl tagad atminas, priekš savas tik spējās un tomēr tik
 jaukās nāves bija sacījis, ka Felzenberģu ģimene jau kādus
 300 gadus dzīvojusi šeit Plienos un šo vārdu valkājusi
 jau priekš 90 gadiem, tas ir, jau hercogu laikos. Ļoti
 kārodams zināt, vai par to nav kāds dokuments, es sāku
 meklēt pa Uplejas veco papīru krātuvi, kura, kā jūs ziniet,
 tagad atrodas pagasta tiesas kancelejā. Ilgi es nodarbojos
 velti; te man iešāvās prātā, ka vecais Jānis runājis
 no muižas grāmatām, kurās par Felzenberģu ģimeni esot
 piezīmēts, un ka jau viņa tēva tēvs esot Uplejā bijis
 par muižkungu. 
 
 Nu es sāku meklēt vēl vecākos papīros, kas uzglabāti
 kādā dzelzs šķirstiņā. Kā liekas, tas varbūt gadu desmitiem
 un simteņa ceturkšņiem ir gluži piemirsts bijis augšām
 uz bēniņa, kur vēl daži citi veci papīri sakrauti kādā
 kaktā; jo atslēgas šim šķirstam, kas bija apkrauts ar visādām
 grabažām, nekur nevarēja atrast. Tiesas priekšsēdētāja
 un pagasta vecākā klātbūšanā kalējs vakar viņu ar
 lielām mokām uzlauza. Tur nu mēs atradām dažus dokumentus,
 ko es, visu pagājušo nakti strādādams, esmu pēc
 kārtas salicis un cauri lūkojis. Man liekas, ka šie dokumenti
 zīmējas uz jūsu ģimeni. Lūgtu, apskataties!» 
 
 To sacījis, Balodis no savas krūts kabatas izvilka paciņu
 papīru, kuri ļoti vecā, jau dzeltenā papīri ietīti. Uz
 šī papīra ar jau pavisam bālu blaku bija rakstīts: 
 
 «Tie Pappīri tās mannas Ģimmenes. Uhrkunden so sich
 bezwecken auff dem Uhrsprung Derer von Plehnen, genannt
 Felzenberg.» 
 
 Felzenbergs, iesākumā maz ievērodams Baloža vārdus,
 tagad ar jo lielāku ziņkārību un, acīm redzot, aizgrābts
 lasīja šo virsrakstu. Ka tas zīmējas uz viņa famīliju, par
 to nebija jāšaubās. 
 
 «Vai jūs šos papīrus man uz kādu brīdi variet atstāt?»
 viņš ātri jautāja. 
 
 «Zināms, tie tak ir jūsu — citam viņi neder,» Balodis
 atbildēja. 
 
 Felzenbergs iegāja sava svaiņa rakstāmā istabā, aizdarīja
 durvis un attaisīja papīra paku. Pirmais papīris
 bija hercoga Jēkaba manifests un skanēja tā: 
 
 «Von Gottes Gnaden 
 
 Wir Jacob in Lifland zu Cur land und Semgallen Herzog
 u.s.w. u.s.w. 
 
 Thun hiermit jedermänniglich kund und zu wissen: Sintemal
 der Edele Erbherr auff Bächthal Ulricus von Krohnschildt
 Uns unterthänigst vorgestellet und fördersamst
 will gebeten haben, seinen Leibeigenen Bauern Micus von
 Plehnen genannt Felsenberg als freien Mann anzuerkennen
 und dieweil derselbe nicht nur sothane Freiheit wohl
 verdienet, sondern auch Insonderheit männiglich und ritterlich
 sich aufgeführet, zumalen derselbige des Edelen
 Ulricus von Krohnschildt leiblichen Sohn mit Hintansetzung
 seines eigenen Lebens hat gerettet aus schwerer
 Noth und lebensgefährlicher Bedrängniss, ihm auch als
 einem Verdienten das Indigenat zu ertheilen; als haben
 wir für gut und gerechtsam befunden; sothane Verdienste
 anzuerkennen und gerechtsamst zu würdigen und befreien
 hiermit gedachten Micus von Plehnen genannt
 Felzenberg nebst seinen leiblichen Angehörigen und
 Nachkommen von der Leibeigenschaft und ertheilen ihm
 und allen seinem Nachkommen das Indigenat. Dem Obersecretarius
 Bartholdi Meyer aber wollen Wir hiermit befohlen
 haben, den Geschlechtsnamen Derer von Plehnen
 gen. Felsenberg dem Ritterbuche einzuverleiben. Auch
 hat der Edele von Krohnschildt ausgeführet, wie er denselbigen
 Felsenberg mit seinem erbbesitzlichen Landt
 habe dotiret zu ewigem Besitz unter dem Nahmen
 «Plehne Besitzlichkeit», und soll diese Dotation desselbigen
 gleichen anerkannt und rechtsamst bestätiget sein. 
 
 Urkundlich haben Wir diese Bestätigung eigenhändig
 unter schrieben und mit unserem fürstlichen Insiegel bekräftiget.
 
 
 Gegeben zu Ekau, d. 20 Mai Anno 1649. 
 
 Jacob Herzog zu Cur la nd.» 
 
 (Zieģelis) 
 
 
 Latviski šis manifests skanētu tā: 
 
 «No Dieva žēlastības 
 
 Mēs, Jēkabs Vidzemē, Kurzemes un Zemgales Hercogs
 u. tā pr., u. tā pr. 
 
 Darām visiem zināmu: Uplejas dzimtskungs Uldriķis
 fon Kronšild Mums vispadevīgāki licis priekšā un lūdzis
 viņa zemnieku, Miku no Plieniem, sauktu Felzenberģi, atzīt
 kā brīvu vīru un tādēļ, ka tas ne vien tādu brīvību
 pilnīgi izpelnījies, bet arī īpaši ir izturējies vīrišķi un kā
 kavalieris, jo viņš, pats savu dzīvību netaupīdams, Uldriķa
 fon Kronšilda miesīgo dēlu ir izglābis no nāves
 briesmām, viņu pacelt muižnieku kārtā; tādēļ Mēs atrodam
 par derīgu un par taisnību tādus nopelnus pēc taisnības
 atzīt un cienīt un minēto Miku no Plieniem, sauktu
 Felzenberģi, ar visiem viņa miesīgiem īsteniekiem un
 pēcnākamiem atsvabināt no dzimtbūšanas un pacelt muižnieku
 kārtā. Bet virssekretāram Bertoldam Meijeram Mēs
 caur šo pavēlam fon Plienu, sauktu Felzenberģu, ģimenes
 vārdu ierakstīt muižnieku grāmatā. Fon Kronšilds ir
 arī izsacījis, ka viņš tam pašam Felzenberģim no sava
 zemes īpašuma ir dāvinājis zemes gabalu zem tā vārda
 «Plehnen Besitzlichkeit» (īpašums), un šai dāvināšanai būs
 būt atzītai un apstiprinātai. 
 
 Tam par apliecināšanu Mēs šo apstiprināšanu esam ar
 savu roku parakstījuši un ar savu valdnieka zieģeli apdrošinājuši.
 
 Dots Iecavā, 20. maijā 1649. 
 
 Jēkabs, Kurzemes Hercogs.» 
 
 (Zieģelis) 
 
 Felzenbergs šo dokumentu nolika uz galdu un, uz roku
 atspiedies, iegrima dziļās domās. 
 
 «Šaubīties te nevar,» viņš domāja, «uz tagadējā Uplejas
 barona senča priekšlikumu hercogs Jēkabs jau
 priekš 220 gadiem manu sentēvu Miku atsvabinājis no
 dzimtbūšanas un pacēlis brīva vīra un muižnieku kārtā
 «tādēļ, ka viņš tādu brīvību pelnījis un, savu dzīvību netaupīdams,
 barona Kronšilda dēlu izglābis no nāves briesmām.»
 Kādas šīs briesmas gan varēja būt, ko manas ģimenes
 sentēvs pārspējis caur sirdību un pašuzupurēšanos?
 Vai varbūt Uldriķa fon Kronšilda dēls šeit pat 
 
 
 Plienu mežā medīja un pie tam krita briesmīgu zvēru
 nagos, no kuriem toreizējais Plienu saimnieks, varbūt arī
 medinieks, viņu izglābis? Jeb vai neuzticamā V. straume
 draudēja viņu aprīt? — Kas to tagad var zināt! Bet kur,
 dūšīgo Miku, tavas miesas dus, ka mēs, tavi pēcnākamie,
 no tās vietiņas nekā nezinām? Un kādēļ hercoga Jēkaba
 manifests ir palicis neizpildīts — kādēļ Plienu Felzenberģi
 allaž dzīvojuši zemnieku kārtā — kādēļ viņu augstākā
 kārta praktiskā dzīvē nav kļuvusi atzīta? Liekas,
 ka Felzenberģi priekš 100 gadiem no savām īstām tiesībām
 vairs nekā nav zinājuši, jo arī mans tēva tēvs, «vecais
 Jānis», no tām nekā nav minējis un tikai piezīmējis,
 ka mūsu ģimene ir kādus 300 gadus veca un pa visu to
 laiku šeitan dzīvojusi. Un kas priekš 220 gadiem bija
 «Plienu zemes īpašums» jeb «Plehne Besitzlichkeit?» Vai
 tikai tagadējās Plienu mājas jeb plašāks zemes gabals?
 Un kā šis īpašums atkal pārgājis fon Kronšildu rokās?
 Kas uz visu to dos atbildi!» 
 
 Viņam iešāvās prātā, ka šo atbildi varbūt varēs atrast
 tanīs citos papīros, ko viņš vēl nebija lasījis. Viņš ķēra
 pēc otrā dokumenta; tas bija apzīmēts ar «Nr. 2» un parakstīts
 no Ulricus von Krohnschildt, Uplejā, 1. maijā
 1649. gadā. Iz tā bija redzams, ka Plienu Mikus bijis Uplejas
 virsģēģeris un mežkungs vai, kā tur vāciski stāvēja:
 «Oberjäger et Forstmann». Lielkunga Kronšilda dēls
 Voldemārs mīlējis bagātā kaimiņa lielkunga Adlershorsta
 vienīgo un skaisto meitu Agnesi un pie tās atradis pilnīgu
 pretmīlestību. Bet otrā kaimiņa fon Bušmaņa dēls Hugo to
 ne mazāk mīlējis, tak pretmīlestības neatradis, tādēļ viņš
 vainu devis Voldemāram un apņēmies to nonāvēt, un, pār
 viņa līķi iedams, sasniegt skaistās Agneses roku. Kādā
 tumšā un vēlā vakarā Voldemārs jājis mājā no Adlershorstiem,
 kāzas bijušas noliktas uz nākošo svētdienu. Viņa
 vienīgais pavadonis bijis Plienu Mikus jeb «Micus fon
 Plehnen». Nekā ļauna necerēdami, abi atjājuši līdz kādai
 šaurai un dziļai gravai. Te viņu zirgi piepeši apstājušies
 un bailīgi situšies atpakaļ. Tanī pašā brīdī viņiem no visām
 pusēm uzbrukuši kādi seši apbruņoti vīri, tā ka arī
 atpakaļgriešanās vairs nebijusi iespējama. To redzēdams,
 Mikus ātri nolēcis no zirga un uzsaucis arī Voldemāram,
 lai tas tāpat dara, jo nemierīgo zirgu mugurā atturēšanās
 pret tik daudz razbainiekiem nebūtu bijusi iespējama. Tie
 uzbrukuši ļoti sīvi. Mikus, uz brīvām kājām ticis un savu
 zobenu saķēris, cīnījies kā lauva. Ar izmanīgu un spēcīgu 
 
 
 zvēlienu viņš pāršķēlis vienam razbainiekam galvu, otrs
 drīz pēc tam vaimanādams un kaukdams atkāpies. Asinis
 Mikum plūdušas pa malu malām; patlaban viņš gribējis
 divi citus tēviņus pārmācīt, kad Hugo fon Bušmanis it kā
 asinskārīgs vilks gāzies virsū Voldemāram. «Nostājies tu
 otrā pusē,» viņš uzsaucis savam līdzrazbainiekam, kam
 Voldemārs ar sekmi atturējies, «es pats šim sieviešu
 laupītājam un sunim izpūtīšu dzīvības sveci!» To dzirdēdams
 un sajuzdams, ka Voldemārs ilgi nespēs atturēties,
 Mikus piepeši griezies uz to pusi, no kurienes Bušmaņa
 riebīgā balss nākusi; tumsā viņš knapi vienu no otra spējis
 izšķirt. Hugo patlaban pacēlis zobenu un to gribējis
 zvelt uz Voldemāra galvu, kurš tanī brīdī atgaiņājies no
 otra razbainieka. Tikai vēl viena vienīga sekunde, un
 Voldemārs būtu bijis līķis, bet dūšīgais un izmanīgais
 Mikus īstā brīdī ar visu spēku, ar visu savu asiņaino zobenu
 cirtis pa Bušmaņa pacelto roku, tā ka tā tūdaļ noslīkusi,
 zobenu vaļām laizdama. Otrs zvēliens Bušmani
 nogāzis gar zemi, kurpretim Voldemārs arī savu pretinieku
 grūti ievainojis un padarījis par nespēcīgu turpmāk
 cīnīties. Tie divi razbainieki, tumsā nekā nevarēdami izšķirt
 un domādami, ka nogāztais Hugo esot Voldemārs,
 savus zobenus lietojuši pret to un tā viņa nejaukai dzīvībai
 padarījuši galu. Šo misēšanos izlietodami, Mikus
 un Voldemārs arī šos divi zvērus cilvēku miesā tā sakāvuši,
 ka šie nogāzušies gar zemi un lūguši žēlastību. 
 — Visus ienaidnieku zobenus salasījuši, abi varoņi devušies
 uz tuvākajām zemnieku mājām, kuru ļaudis ar degošām
 ķieņu lāpām atnākuši līdz uz cīnīšanās vietu. Hugo fon
 Bušmanis un viens viņa biedrs jau bijuši pagalam, no
 tiem citiem divi bijuši grūti ievainoti, divi jo vieglāki.
 Tikai kad ienaidnieki bijuši apkopti, Voldemārs un Mikus
 pielūkojuši, kā ar viņiem stāv. Izrādījies, ka Voldemārs
 bijis viegli, bet Mikus — grūti ievainots un pa tam
 palicis ļoti vājš, jo asinis tam plūdušas iz malu malām.
 Abi vaļām tikušie zirgi ar joni pārskrējuši uz Upleju. Ir
 tie bijuši asiņaini — viens drīz pēc tam nobeidzies, tam
 bijis dziļš dūriens krūtīs. Laikam razbainieki to gribējuši
 nonāvēt, lai Voldemārs neizbēg. Staļmeistars tūdaļ no tam
 devis ziņu vecam lielkungam, kurš, nekā laba neparedzēdams,
 ar visiem saviem kara kalpiem un dienderiem devies
 uz ceļu. — Kad Mikus, vairs nespēdams turēties, nolicies
 gar zemi, savu asiņaino galvu pie koka stutēdams,
 tad Voldemārs raudādams nometies pie viņa ceļos un 
 
 
 saucis viņu par «savu mīļo brāli» un dzīvības glābēju.
 Tanī pašā brīdī vecais lielskungs atsteidzies; līdzi paņemtās
 lāpas šaušalīgi apgaismojušas briesmīgo un asiņaino
 cīnīšanās vietu, abus līķus un ievainotos. 
 
 «Kur mans mīļais dēls?» viņš iekliedzies. «Vai tie zvēri
 viņu nomaitājuši?» «Nē, tēv, nākat šeit — Mikus mirst!»
 Voldemārs sāpīgi atbildējis, allaž vēl palikdams uz ceļiem
 un Mikus galvu turēdams. «Redziet, tēv, te ir mans
 glābējs un tur —,» uz ievainotiem un līķiem rādīdams,
 « tur tie gļēvie uzbrucēji, ko Mikus dūša un izmanība
 uzvarējusi.» — Vecais lielskungs, savu dēlu tik viegli, bet
 Miku nāvīgi ievainotu redzēdams, noņēmis cepuri un,
 savu labo roku pret debesīm paceldams, aizgrābtā balsī
 sacījis: «Es tev pateicos, visuspēcīgais Dievs, ka Tu no
 nāves briesmām esi glābis to, kas man tas visumīļākais
 šinī pasaulē?. Es Tev solos un svēti zvēru to, kuru Tu biji
 izredzējies par savu glābšanas ieroci un visu viņa ģimeni
 uz bērnu bērniem pacelt tanī kārtā, ko tāda sirdība un
 uzupurēšanās nopelna. Un šī asiņainā vieta, no lielceļa
 sākoties līdz V. straumei un no K......kroga līdz S ....
 upes ūdeņiem, lai turpmāk ir Plienu Felzenberģu neaiztiekamais
 īpašums uz bērnu bērniem, uz mūžīgiem laikiem.
 Tik tiešām, ka Tu manai dvēselei būsi žēlīgs, augstais
 un svētais Dievs!» — Kamēr Uldriķis fon Kronšilds
 tā zvērējis, visi viņa pavadoņi un pa tam simtiem sapulcējušies
 māju ļaudis nometušies ceļos. Lāpu gaisma drausmīgi
 apgaismojusi šo notikumu, ko tikai ievainoto krākšana
 un lāsti traucējuši. — Pēc šī plašā aprakstījuma bija
 izsacīts dokumenta īstais nolūks, proti, Plienu Mikus un
 viņa famīlijas un pēcnākamo atsvabināšana no dzimtbūšanas
 un apdāvināšana ar «Plehne Besitzlichkeit», kuras
 robežas augšām jau pieminētas un te sīkāki bija apzīmētas.
 Robežu ievērojamākās zīmes — lielceļš, K........
 krogs, abas upes — vēl tagad pastāvēja un Felzenberģim
 bija ļoti pazīstamas. Uz dāvinātā zemes gabala tagad bija
 kādas piecpadsmit mājas, prāvas sudmalas, divi krogi un
 liels mežs; viņa vērtība varēja būt liela ap 150 000 rubļu.
 Dokumenta beigās bija sacīts, ka «visu žēlīgais» hercogs
 kļūšot lūgts šo dāvināšanu apstiprināt un Felzenberģus
 pacelt muižnieku kārtā iz augšējā manifesta bija redzams,
 ka hercogs Jēkabs šo lūgumu tūdaļ paklausījis. 
 
 Tātad Eduards Felzenbergs kā šī vārdā vienīgais īpašnieks
 bija muižnieks un ļoti bagāts, ja pie Plienu īpašuma
 vēl pierēķināja tos augļus, ko Uplejas dzimtskunga 
 
 
 Uldriķa pēcnakamie nepareizi gadu simteņos bija baudījuši!
 
 Tālāk minētā papīru paciņā vēl atradās: 
 
 1) Apliecināts izvilkums no Uplejas baznīcas grāmatām,
 pēc kura «Plienu dzimtskungs Micus fon Plehnen, genannt
 Felsenberg» pēc grūtas ciešanas caur ievainojumiem
 krūtīs un galvā 25. maijā 1649. gadā «aizgājis labākā
 pasaulē» un «ar kunga godu» paglabāts Uplejas lielkungu
 famīlijas kapos. Īpašā piezīmējumā bija sacīts, ka
 aizgājējs atstājis «savu godīgo lielmāti», dzimušu Kalniņu
 Dārti, un divi dēlus, Jāni un Teoboldu. 
 
 2) Apgalvots noraksts no Uldriķa fon Kronšilda testamenta
 dd. Uplejā 25. decembrī 1653., kurā tas savam dēlam
 Voldemāram piekodina «Plienu Felzenberģus, kurus
 muižnieku sabiedrība nav uzņēmusi, jebšu hercogs viņus
 pacēlis par muižniekiem, taču par tādiem allaž uzlūkot
 un viņus it visur saudzēt un apsargāt viņu īpašumu, ka
 to neviens neaiztiktu; arī gādāt, ka Micus fon Plehnen
 gen. Felzenberģa dēli Jānis un Teobolds kļūtu audzināti
 un skoloti, kā tas muižnieku kārtai pienākas.» 
 
 3) Izvilkums iz Uplejas baznīcas grāmatas, pēc kura
 Voldemārs fon Kronšilds 1658. gadā miris, atstādams savu
 lielmāti Agnes, dzim. Adlershorst, un dēlu Uldriķi. 
 
 4) Tāpat, pēc kura Jānis fon Plehnen, saukts Felzenbergs,
 kā leitnants kritis karā. 
 
 5) Tāpat, pēc kura Plienu dzimtskungs Teobolds fon
 Felzenbergs 1678. gadā apprecējis Aizkalna lielkuna Rosshufa
 meitu Leonidi. 
 
 6) Tāpat, pēc kura viņš un laulāta draudzene 1710. g.
 mirusi, atstādami dēlu Pēteri un meitu Katarinu. 
 
 7) Kontrakts no 1722. gada, pēc kura Pēteris fon Felzenbergs
 Uplejas dzimtskungam aizķīlā «visu savu būšanu»,
 bez vien Pliena mājas, par 5000 dālderiem, kas
 viņam vajadzīgi savas māsas Katarinas vīru fon Opperšteinu
 glābt no «nepatīkamiem un apspiezdamiem» parādiem.
 Šinī kontraktā bija nosacīts, ka šī aizķīlāšana tikai
 uz 25 gadiem ģeldīga, ja Pēteris fon Felzenbergs savu parādu
 varbūt ātrāki neaizmaksā. 
 
 8) Izvilkums iz Uplejas baznīcas grāmatas, pēc kura šis
 Pēteris 1728. gadā nomiris, atstādams dēlu Kristoforu. 
 
 Iz vēl citiem dokumentiem bija redzams, ka šis «Plienu
 Kristaps» uzaudzis pie kāda zemnieka un tad Plienos bijis
 par saimnieku, vēlāk par Uplejas muižkungu. Liekas, ka
 viņš arī bijis tas, kas visus šos dokumentus rūpīgi sakrājis, 
 
 
 bet, kādēļ viņš savas tiesības nebija izlietojis, tas
 nekur nebija piezīmēts. Ar to arī izskaidrojas, ka fon
 Felzenberģu ģimene atkritusi atpakaļ zemnieku kārtā un,
 jebšu tai tik liels zemes gabals piederēja par dzimtu, beidzot
 par Plienu mājām sākusi maksāt nomu kā visi citi
 saimnieki. Līdz šim brīdim atpakaļ sniedzas «vecā Jāņa»
 atmiņa un stāsts. Nav jāšaubās, ka viņam no minētiem
 dokumentiem nekas nav bijis zināms. 
 
 Kad Eduards visus dokumentus steigšus bija izlasījis,
 tad Bahs ienāca, nevarēdams izbrīnoties, kur Felzenbergs
 palicis, un tādēļ viņu meklēdams. 
 
 «Lasi!» viņš sacīja Baham, uz papīriem rādīdams. Kamēr
 Bahs lasīja, Felzenbergs domu pilns staigāja pa istabu.
 Acīmredzot viņš bija dziļi aizkustināts. 
 
 Bahs bija pabeidzis savu darbu. «Ko tu domā no šī
 200 gadu vecā noslēpuma?» viņš jautāja Felzenberģim. 
 
 «Nekā!» Šis atbildēja un staigāja vēl.
  
 «Nekā? Es domāju, tu esi muižnieks un bagāts vīrs,
 kura savienošanai ar Klotildi varbūt tikai maza, maza
 stīvēšanās no Kronšilda puses stāvēs ceļā. Uz tāda ceļa
 vislabāki novērsīs nepatīkamu prāvu, par kuras nobeigšanos
 nebūt nav jāšaubās, jo labāku pierādīšanu tavām
 tiesībām nevar būt, kā šis ir. No šiem dokumentiem gan
 arī katrs vientiesīgs cilvēks atzīs, ka tu esi liela zemes
 gabala īpašnieks, ar visu, kas tur virsū. Jo, kad arī minētie
 5000 dālderī nav atmaksāti, tad Plienu saimniecības
 aizķīlāšanai ar 1747. gadu vajadzēja nobeigties. Saprotama
 lieta, ka barons Kronšilds, kas tak ir tiesu zinības
 studējis un pie tam tikpat gudrs kā taisns, tevi labāk
 ņems par znotu nekā par prāvnieku — īpaši dabūdams
 zināt, cik karsti Klotilde tevi mīlē. Pa daļai Marija gan
 ir tava līdzmantiniece, taču es mūsu labumā nerunāju 
 — mums ir jauks zemes stūrītis, un ar to mums pilnīgi pietiek;
 es tikai tavu labumu paturu acīs, jo man tiešām nav
 zināms, kādu galu citādi lai ņem tava nelaimīgā mīlestība!»
 
 «Vīram ir pienākumi, kas augstāki un svētāki nekā
 viņa sirds centieni, nekā viņa mīlestība,» Felzenbergs
 apstājies atbildēja. «Pret to famīliju, kas mums tik daudz
 laba darījusi un gluži nezinādama baudījusi mūsu īpašuma
 augļus, es nekad necelšu prāvu, un lai man arī no
 vienas puses smaidītu ķēniņa valsts, no otras puses draudētu
 bads un — nāve! Ir es esmu pārliecināts, ka barons
 Kronšilds tūdaļ būtu gatavs ar labu izlīdzināties, varbūt 
 
 
 arī Klotildes roku man vairs neliegt; bet uz tādu — nepelnītu
 vīzi kļūt pie mantas un gandrīz caur mīļākās vecāku
 piespiešanu iemantot viņas roku — tāds darbs nebūtu
 manis cienīgs, tas nav vīra darbs! Ar savu paša spēku
 es gribu iemantot īsta muižnieka goda činu un uzturēšanas
 līdzekļus — mantu, un tikai to sievu es ņemšu, kas
 bez jebkuras piespiešanas, iz brīva prāta un ar savu vecāko
 svētīšanu var nākt pie manim. Tā ir mana svētākā
 apņemšanās, un es tevi no sirds lūdzu šo lietu uzlūkot
 par visgalīgi — nobeigtu!» 
 
 Bahs apkampa savu svaini un sacīja: 
 
 «Eduard — tu pelni labāku likteni! Tomēr es cienīšu
 tavu augsto dabu, tavu vīrišķīgo apņemšanos un nerunāšu
 vairs ne vārda par šo lietu!» 
 
 Felzenbergs rūpīgi salika visus savus papīrus, iebāza
 tos krūts kabatā un gāja ārā uz dārzu. Tur viņš satikās
 ar Balodi. 
 
 «Ko jus domājiet no saviem dokumentiem?» šis jautāja.
 
 «Tie zīmējas uz manu ģimeni — tas ir tiesa,» Felzenbergs
 atbildēja. «Bet tās tiesības, kas man pēc tiem pienāktos,
 es nekad neizlietošu. Ar jūsu atļaušanu es šos
 papīrus paturēšu par piemiņu no saviem senčiem, kas
 šeitan dzīvojuši, priecājušies un arī cietuši. Tak es jūs
 mīļi lūdzu — nesakiet nevienam nekā par visu šo lietu.» 
 
 «Jūsu vēlēšanās man ir tikpat kā pavēle,» Balodis atbildēja,
 Felzenberģim roku sniegdams un uzticīgi acīs
 lūkodamies. Felzenbergs ātri novērsās. 
 
 «Ir šī jaukā dvēsele man ir uzticīga,» viņš sacīja pie
 sevis: «Dievs, Tu man esi piešķīris tik daudz cilvēku mīlestības
 — es to saņemu ar dziļu pateicību muižnieka
 činas un mantas vietā!» 
 
 Balodis pamanīja un saprata, kādēļ Felzenbergs tā aizgrābts,
 un, šo svēto brīdi cienīdams, viņš lēnām atkāpās. 
 
 Felzenbergs aizgāja tālāk uz meža pusi un vientulībā
 nosēdās uz beņķi. Pētersona kori spēlēja un dziedāja, un
 ļaudis priecājās tāpat kā toreiz Uplejā, kad vecais Jānis
 izlaida savu garu. Visi tās dienas notikumi Eduardam
 dzīvi stāvēja priekš gara acīm. Ir toreiz viņš bija nosēdies
 uz beņķa un nogrimis sāpīgās jūsmās; tad Klotilde
 viņu bija aizskārusi ar savu mīksto roku, viņu uzmodinājusi
 no grūtiem, sēriem sapņiem — — — un šoreiz viņu 
 atkal aizskāra kāda mīksta roka — tā bija Elzas roka. 
 
 
 «Jūs esiet tik dziļi noskumuši,» viņa sacīja mīlestības
 un līdzjūtības pilnā balsī. «Vai mana nerātnā izturēšanās
 jūs ievainojusi — tad es no sirds lūdzos piedošanas!» 
 
 Felzenbergs piecēlās un sniedza Elzai roku, sacīdams:
 «Nē, mīļā Elza, jūs mani neesiet ievainojusi. Es zinu, ka
 jūs bijāt sakarsējusies un, man paasāki atbildēdama, nekā
 ļauna nedomājāt. Kad baroni Drahenklau un Lauenšteins
 tanī brīdī nebūtu ienākuši, tad es mūsu domu dažādību
 būtu izlīdzinājis. Bet tā uz tam nebija vaļas, un es nožēlotu,
 ja jūs tamdēļ būtu bēdājusies.» 
 
 «Taisnību sakot, es biju gan ļoti nemierīga un notiesāju
 sevi visai bargi. Neviena cilvēka es negribu kaitināt
 un ievainot — bet vismazāk jūs. Un, ka es jūs tiešām
 nebūtu ievainojusi, man tikai tad būs iespējams ticēt, kad
 jūs izpildīsiet manu lūgumu — manu pirmo lūgumu, ko
 es jums lieku priekšā. Nākat, pastaigāsimies — te ir tik
 jauki. Es labprāt gribētu izgaisināt jūsu tumšās domas 
 es nevaru ieredzēt, ka jūs, ko mēs visi tā cienījam
 un — — — un — — mīlam, — ka jūs esiet noskumuši!» 
 
 To sacījusi, Elza savu apbrīnojami mazo un skaisto
 rociņu šķelmīgi piekabināja Felzenberģa elkonim. Ne
 vārda nesacīdams, Eduards paklausīja. Labu gabalu viņi
 jau bija pagājuši, un vēl allaž neviens nerunāja. Felzenbergs
 manīja ka Elzas elkonis viņa rokai mīlīgi pieglaužas.
 Lai viņas pēc jaunākās modes darinātais svārks pa
 smilti nenotašķītos, viņa to bija drusciņ uzlocījusi, tā ka
 viņas mazo un skaisto kājiņu pēdas bija redzamas. Jautras
 un mīlīgas mūzikas skaņas un priecīgu dancotāju joki
 sitās pie viņu ausīm; augusta saule metās iesarkana un
 spīdēja caur lielajiem Plienu meža dārza kokiem. Staigātājiem
 blakus viļņoja lepnās V. straumes tīrais ūdens un
 neskaitāmo putniņu bars pasteidzās izdziedāt savas priekšbeidzamās
 vasaras dziesmas. Visa apkārtne bija pieņēmusi
 svētku seju. Felzenberģim bija tik mierīgi, tik jauki
 ap sirdi, un it neviļus tam iešāvās prātā: «Cik laimīgs
 būs tas vīrs, kas šo eņģeli apbrīnojamās cilvēka miesās
 tā vadīs caur visu mūžu!» Negribot viņš Elzas roku
 spieda pie saviem sāniem. Likās, ka Elza saprata viņa
 paslēptās domas, un, it kā gribēdama sacīt: «Tu vien tik
 esi tas vīrs, kas mani var vest caur visu mūžu,» — viņa
 apstājās un pieglauzdamās savu tik daiļi tēloto galviņu
 pieslēja pie viņa kamieša. Un tomēr Elzas izturēšanās
 nebūt nebija nedabīga; mazākais, Felzenberģim, kas taču
 tik smalki bija izglītots, tā nekrita acīs. Viņš domāja, ka 
 
 
 Elza ir piekususi, un arī apstājies gandrīz drebošā balsī
 sacīja: 
 
 «Mīļā Elza, jūs gan vēlētos atdusēties — re, tur ir beņķis,
 apsēdīsimies.» 
 
 «Jā, apsēdīsimies!» 
 
 Viņi apsēdās. Elza dvašoja smagi. Viņa tiešām bija
 piekususi. Viņas krūts cēlās un krita ļoti ātri, viņas vaigi
 kvēloja tumšā sarkanumā, viņas acīs zibēja spožs uguns.
 Felzenberģis, šo uguni pamanīdams, atkal pie sevis sacīja:
 «Kā kad šis uguns aizņemtu mani — manu sirdi!»
 Saldas šaušalas gāja caur viņa dzīslām. Ir viņa krūts strādāja
 ātrāki nekā citām reizēm. 
 
 «Jūs esiet piekususi?» viņš atkal jautāja. 
 
 «Man uzgāja tāds reibeklis,» viņa atbildēja. «Bahs saka,
 ka tas nākot no nepilnīgas kustēšanās — man vajagot
 vairāk pastaigāties. Bet kurp lai es eimu? Ar Mariju, jūsu
 teicamo māsu, mēs, tā sakot, dzīvojam savā gara valstī.
 Ārpus tās es laimes neatrodu, un jūs — jūs nākat tik reti
 uz Plieniem! Kurp lai es eimu — Marijai tik daudz
 darbu — es viņai palīdzu — abām mums ir pilnas rokas,
 ko strādāt, — Bahs tikai retis ir mājās, un Uplejas spēcīgais
 pilnvaris, Eduards fon Felzenbergs, Plienu plašās
 ekonomijas īpašnieks — ak — tas mūs nabadziņus neieredz,
 tas dzīvo kā lepns ērglis, atšķirus un vientulis 
 valda Upleju kā priekš 100 gadiem Kristofors fon Plēnen,
 genannt Felsenberg»!
 
 Eduards uzlēcās, it ka no lapsenēm durts. 
 
 «No kam jūs to zināt?» viņš pārsteigts un dzedri jautāja.
 
 «Piedodiet, fon Felzenberģa kungs,» Elza padevīgi atbildēja,
 «es esmu lasījusi hercoga Jēkaba manifestu no
 1649. gada, kurā tas jūsu ģimeni paceļ muižnieku kārtā
 un apstiprina citreizējā Uplejas īpašnieka Uldriķa fon
 Kronšilda dāvināšanu, pēc kuras šai ģimenei pienākas
 viss tas zemes gabals no lielceļa līdz V. upei un no
 K......... kroga līdz S. upītei.» 
 
 «Kad, kur jūs šo dokumentu lasījāt?»
 
 «Šodien — Baha rakstāmā istabā.» 
 
 «Tas nevar būt! Nevienas dvēseles tur nebija, kad es
 tur sēdēju un minēto dokumentu lasīju.» 
 
 «Taču, cienīts fon Felzenberģa kungs,» Elza izskaidroja,
 «es tur biju, tik ka jūs manis neredzējāt. Šis rakstāmais
 kambaris ir tikai caur mazām durvtiņām šķirts
 no Bahu guļamās istabas. Tanī es iegāju — raudāt.» 
 
 
 «Kādēļ raudāt?» 
 
 «Es raudāju tādēļ, ka es jūs biju ievainojusi. Es biju
 visai nelaimīga es jūs negribēju ievainot, tādēļ
 ka — — » 
 
 «Kādēļ?» 
 
 «Tādēļ, ka es — — ka es — — es nezinu, kādēļ, bet 
 ar nodomu es jūs nevaru ievainot.» 
 
 «Labi; un tāļāk?» 
 
 «Izraudājusies es vēlējos jūs nolūgt.» 
 
 «Kādēļ jūs to nedarījāt, kad es jūs vedu pie galda?» 
 
 «Es nezinu; es sevi jutos pazemotu caur jūsu laipnīgo
 izturēšanos. Būtu jūs vienaldzīgi izturējušies, tad es jūs
 būtu tūdaļ nolūgusi; bet jūsu laipnība un manas nepieklājības
 neievērošana apcietināja manu sirdi. Taču  — laimīga
 es nebiju, bet nelaimīga, ir tad, kad es ar baronu
 Lauenšteinu tik omulīgi tērzēju. Tādēļ es no viņa aizgāju
 un uzmeklēju vientulību. Drīs jūs ienācāt. Es to manīju
 pie jūsu pazīstamiem soļiem. Es nogaidīju. Viss bija
 klusu. Es domāju, ka jūs esat skumīgi, un lēnām atdarīju
 minētās durvis. Jūs sēdējāt uz krēsla, uz roku atspiedušies
 un dziļās domās iegrimuši. Es jums tuvojos, bet
 jūs to nepamanījāt. Jūsu acis bija cieti. Man likās, ka
 jūsu gars maldās kur apkārt. 
 
 Piepeši es ieraudzīju hercoga Jēkaba manifestu. Jums
 aiz muguras stāvot un pār kamiešiem skatīdamās, es to
 izlasīju un tad atkal tikpat klusu aizgāju.» 
 
 «Kādēļ?» 
 
 «Es negribēju jūs traucēt, saprazdama, ka tāda ziņa iz
 veciem, sirmiem laikiem jums nevar būt vienaldzīga. Tā
 tak zīmējas uz jūsu famīliju — uz jums pašiem un liecina,
 ka jūs esiet muižnieks un pie tam ļoti bagāts.» 
 
 «No kam jūs zināt, ka es esmu bagāts, ka Plienu senākai
 ekonomijai ir tik plašas robežas?» 
 
 «To mans tēvs man sacīja. Pēc tam, ko viņš no vecu
 ļaužu mutes dzirdējis, Felzenberģiem pienākoties viss tas
 zemes gabals, kas ar minētām robežām apzīmēts. Bet trūkstot
 pierādīšanu. Šeit nu ir.» 
 
 «Bet kā tad, kad es šo pierādīšanu neizlietoju?»
 
 «To jūs nedrīkstat — tas jums jādara — Klotildes dēļ!» 
 
 Felzenbergs sarāvās. 
 
 «Kāpēc Klotildes dēļ?» viņš gribēja mierīgi jautāt, bet
 jautāja ļoti nemierīgā balsī. 
 
 «Klotilde mīl jūs un jūs viņu; bet kārta — sadzīves
 aizspriedumi ir pretim jūsu savienošanai. Tiesības, ko 
 
 
 jums piešķir minētais dokuments, šos kavēkļus izgaisina
 — ar to rokā jūs droši varat paģērēt Klotildes roku,
 un tā būs piepildīta Klotildes un — — jūsu karstākā vēlēšanās!» 
 
 «Ka jūs zināt, ka mēs ar Klotildi mīlējāmies? Kas jums
 to teicis?» 
 
 «Neviens; es pazīstu Klotildi un viņas sirdi. Un jūs
 esiet šīs tikpat cienījamās kā daiļās jaunavas ne vien
 vērti, bet varētu arī savu roku izstiept pēc kādas firsta
 meitas. Klotildes slimība un aizceļošana, tāpat arī jūsu
 pārvērstā izturēšanās apstiprināja, ko es jau sen biju
 atzinusi.» 
 
 «Manu vērti jūs ceļat par daudz augsti.» 
 
 «Nē, fon Felzenberģa kungs — es tikai runāju, no kā
 es esmu pārliecināta.» 
 
 «Parādiet man tikai to laipnību un atmetat to riebīgo
 «fon» — es tā negribu un nekad pēc tā nedzīšos!» 
 
 «Tas ir tas pats, kā kad jūs Klotildi gribētu aizmirst 
 — atstāt. Un to jums nebūs darīt!» 
 
 «Es esmu kungs par savu gribu, par savu mīlestību. Arī
 liktens man šo tiesību nevar ņemt. Es negribu ar savām
 tiesībām rokā Kronšildus piespiest, lai tie man novēl Klotildes
 roku t— as nav vīra cienīgs darbs, un — tādēļ, ka es
 Klotildes roku citādi nevaru iemantot, tādēļ, ka sadzīves
 aizspriedumi to neatļauj, tad es savā sirdī atsakos
 no Klotildes — un lai mana sirds arī lūztu!» 
 
 «Jūs esat nežēlīgi! Vai jums Klotildes sirds nebūt neiežēlojas?»
 
 «Jā gan; bet īsta vīra pienākumi stāv augstāki nekā
 sirdis. To godu, ko Felzenberģu ģimene vairāk nekā 200
 gados sevim uzturējusi tīru un nenotraipītu, viņas beidzamais
 mantinieks nedrīkst aptraipīt, paklausīdams savas
 sirds centieniem. Kāds muižnieks es būtu, muižnieka
 kārtu iegūdams ar darbu un izturēšanos, ko arī godīgs
 zemnieks turētu apakš sava goda?» 
 
 «Bet kad jūs caur to Klotildi glābjat?» Elza piezīmēja. 
 
 «Jaunkundze, ar kādu tiesību jūs no manim tik zemi
 domājat? Man lai būtu iespējams izlietot līdzekļus, no
 kuriem es ar īgnumu nogriežos!» 
 
 «Piedodiet, mīļo — — Ed — — piedodiet, Felzenberģa 
 kungs! No jūsu dabas es sagaidu un ceru tikai to visu
 labāko un augstāko, bet — bet redziet — — man ir 
 žēl Klotildes!» 
 
 «Man arī; bet vai es esmu vainīgs, ka pie mums valda 
 
 
 tik bezprātīgi sadzīves aizspriedumi? Un tad — kuras
 Klotildes sirdi es lai taupītu, kuru lai lauztu, kad, par
 piemēram, būtu divas tādas Klotildes, kas mani mīl un
 ko es varētu mīlēt? Jeb vai jūs domājat, ka tas nemaz
 nevar būt?» 
 
 Elza sarāvās, bet tad it kā neviļus pieslējas Felzenberģim,
 tikai acumirkli. Tad viņa sacīja: 
 
 «Pirmai Klotildei ir pirmās tiesības — tai otrai 
 — — lai lūst viņas neizsakot nelaimīgā sirds!» 
 
 Ātri pacēlusies, viņa tad čukstēja: «Redziet tur, aiz
 viņiem kokiem, nāk Bahs, Marija un abi baroni. Viņi
 meklē jūs, viņiem nebūs mūs atrast te kopā sēžot, tādēļ
 — ar Dievu!»
 
 Kā jauna stirniņa viņa devās projām uz upes pusi un
 drīz pazuda koku ēnā. Viņa bija aizmirsusi savu smaršaino
 kabatas lakatu. Felzenberģis to paņēma, skūpstīja
 un paglabāja. 
 
 Nabaga Klotilde! 
 
 Felzenbergs pacēlās un gāja pretī tiem, kas viņu meklēja.
 Visai grūts eksāmens viņam nebija jānoliek savas
 atraušanās dēļ. Bahs abiem baroniem bija izskaidrojis, ka
 Felzenbergs šodien vēlējies aplūkot visas tās vietiņas,
 kas viņam no bērna dienām tik mīļas. Taču abi laipnie
 kungi viņu bez krietna bāriena cauri nelaida. Kādēļ viņš
 tā atraujoties no vispārīgiem priekiem un it īpaši šodien,
 viņa paša krustdēla goda dienā? Un, it kā apstiprinādams
 šo diezgan attaisnoto bārienu, mazais Eduardiņš, ko māte
 bija līdz paņēmusi, aizaulekšoja pie sava krusttēva, pakampa
 to pie rokas un, viņu projām vilkdams, sacīja:
 «Ontul, nāc dancot, mamiņa ali dancoja, un visi ontuļi
 dancoja. Ontuli, nāc, nāc ātli — danco al tanti Elzā!» 
 
 Šī jocīgā uzaicināšana visus sasmīdināja; pat nopietnais
 Felzenbergs palika visai jautrs un, savu skaisto
 krustdēlu paņēmis rokās, to skūpstīja un tad devās visiem
 līdzi uz danču vietu, kur Elza patlaban dancoja ar Ošu
 Juri. Milda bija piedabūjusi pakūtro Rumbenieku pie
 grozīšanās, un Zūze bija nopietno pagasta vecāko nodabūjusi
 nagos. Eduardiņš, tikko vaļām ticis un kā šīs dienas
 patvaldīgais pavēlētājs, aizskrēja pie Elzas, noķērās
 tai svārkos un sauca: «Tante, nāc pie ontuļa danco al
 ontuli.» Ošu Juris, mazā varmākas pavēli cienīdams, tūdaļ
 apstājās un, Elzai roku sniegdams un Eduardiņu pie
 otras rokas vezdams, devās pie Felzenberģa, kas, ar
 
 
 abiem baroniem kopa stāvēdams, diezgan nevarēja izsmieties
 par sava krustdēla necerēto laipnību. 
 
 «Ontuli, danco al tanti Elzā,» mazais Amors atkal uzmudināja,
 un kam gan būtu bijusi tāda sirds, kas būtu
 spējusi Venus dievietei atturēties, kad pats Amors to pieved!
 Tādēļ Felzenbergs, savam krustdēlam laipni pateikdamies,
 paņēma Elzu un devās uz danču vietu, kamēr
 barons Drahenklau, arī vairs nevarēdams atturēties no
 danču priekiem, uzlūdza sārto Mildiņu un tad ar to dancoja,
 ka prieks bija ko redzēt. Barons Lauenšteins bija
 izredzējies Baha kundzi, šis atkal kādu saimnieka meitu,
 un nu viss gāja tik jautri, tik priecīgi, it kā kāzās. Visvairāk
 ļaudis apbrīnoja Felzenberģi un Elzu. Likās, ka
 abi no pašas mīlestības dievietes kopā aicināti tik
 jauki šis pāris bija uzlūkojams, — tik cēli dancoja Felzenbergs,
 tik mīlīgi viņam pieglaudās Elza it kā apiņu vīte
 ozolam. 
 
 «Skaists pāris,» barons Drahenklau, dancošanu nobeidzis
 un sviedrus slaucīdams, izsaucās. 
 
 «Tiešām skaists,» Lauenšteins atbildēja. Likās, ka viņa
 balss trīcēja, ka viņš Elzu, tā sakot, ar savām acīm «aprija».
 
 Elza bija gan skaista — ļoti skaista; īpaši, kad viņa
 dancoja ar Felzenberģi, kas viņu kā dārgu mantu puslīdz
 nesa uz rokām. 
 
 Vakara maltīte savienoja visus viesus tāpat kā pusdienā.
 Pēc tās bija šķiršanās. Tikai Felzenbergs vēl gribēja
 palikt. Bahs nupat kā bija dabūjis vēstuli no barona
 Kronšilda, kas ar savu famīliju vēl arvienu dzīvoja Itālijā.
 Šīs vēstules dēļ viņš gribēja aprunāties ar savu
 svaini, tādēļ Felzenbergs pavēlēja Rumbeniekam, lai tas
 ar visiem uplejiešiem brauc uz mājām un ar kādu puiku
 lai atsūta viņa uzticamo Vaņku. Viņš jāšot drusciņ vēlāki
 uz mājām. Rumbenieks, Elzas pieglaušanos ievērodams,
 uz ko viņu sevišķi Zūze bija darījusi uzmanīgu, šo pavēli
 saprata tā, ka Felzenbergs Elzas dēļ grib palikt jo
 ilgāki, un tādēļ nolēma Vaņku (Felzenberģa jājamo zirgu)
 atsūtīt tik vēlu, cik vien iespējams. Ne par ko viņš negribēja
 traucēt sava teicamā kunga priekus, ko tas tak
 tik retis baudīja, dienu mūžu nopūlēdamies ar saviem
 valdīšanas darbiem. Kā vēlāk redzēsim, Rumbenieks šoreiz
 bija ļoti greizi spriedis. 
 
 Kad visi viesi bija atvadījušies, tad Bahs ar Felzenberģi
 atkāpās «gala istabā», kur neviens nevarēja noklausīties, 
 
 
 ko viņi runā. Rakstāmā istaba nebija tik droša.
 Elza un Marija jau bija devušās pie miera. 
 
 «Bēdīgas ziņas no Itālijas atnākušas,» Bahs uzsāka. «Ar
 Klotildes veseļošanos ne vien neiet uz priekšu, bet paliekot
 allaž bēdīgāki; viņas vecākie bīstas par viņas garu,
 ka tas neapmācas!» 
 
 Felzenbergs ļoti iztrūkās. Klotildes mīļais, skaistais
 tēls tagad jo dzīvi parādījās viņa gara acīm, bāls un noskumis
 līdz nāvei, kā toreiz, kad viņa šķīrās — uz visu
 mūžu. 
 
 «Nabaga, sirdsmīļā Klotilde,» viņš grūti nopūtās un tad
 jautāja: «Vai tev ir kādas zāles pret šo neizmērojamo nelaimi?»
 
 «Tās vienīgās īstās zāles ir jūsu savienošanās laulības
 kārtā — visas citas zāles Klotildi varbūt var apmierināt,
 tak ne laimīgu darīt, visgalīgi dziedēt!» 
 
 «Un šīs zāles būtu pēc tam, kad arī aizceļošana nav
 līdzējusi?» Felzenbergs skumīgi jautāja. 
 
 «Tās ir rūgtas, ļoti rūgtas zāles, kas tādu dabu, kā Elza
 ir, nāvīgi ievainotu, bet Klotildes dvēseles dzīvē radīs
 krīzi (piepešu pārvēršanos), pēc kuras viņa sāks atveseļoties
 un ar savu bēdīgo likteni visgalīgi izlīdzināties.
 Aizceļošana tālumā, kā es tagad esmu pārliecinājies, viņas
 mīlestības slimo sirdi nav spējusi dziedēt, — nu tikai
 vēl atliek minētais līdzeklis, ja savienošanās nevar būt.» 
 
 «Un šis līdzeklis ir?» Felzenbergs ātri prasīja. 
 
 «Kamēr Klotildei vēl ir arī tikai vāja cerība uz savienošanos
 ar tevīm, tamēr viņas sirds, jebšu gan, tā sakot,
 slepeni un bez pilnīgas apziņas, pieķersies pie šīs cerības,
 it kā slīcējs nāves briesmās ķeras vai pat pie salmiņa jeb
 asa asmiņa, ka tas viņa rokas sagriež un tomēr viņu nespēj
 glābt. Ir Klotildes sirdi šis vājās cerības asums sagraizīs,
 viņas sirds asinis ar pilītēm iztecēs neizmērojamo
 skumju jūrā — viņa sērosies un — panīks! Tādēļ pat arī
 viņas slepenajām cerībām jābeidzas un tās visgalīgi nobeigsies
 tikai tad, kad itu būsi — savienojies uz mūžu ar
 citu jaunavu!» 
 
 Eduards paslēpa savu noskumušo vaigu savās rokās.
 Viņš cieta neizsakāmas gara mokas. Pēc kāda brīža viņš
 jautāja: 
 
 «Vai tu pareizi esi pārlicis un apdomājis, kādi augļi
 no tāda līdzekļa var iznākt? Klotildi, šo labāko no visas
 pasaules jaunavām, — Klotildi mīlēt bez cerības — tā ir
 liela nelaime; bet Klotildes acīs kļūt pazemotam, baudīt 
 
 
 viņas nicināšanu — kurš vīrs visā pasaulē to gan spētu
 panest! — Ko viņa domās no manim un no manas mīlestības,
 kad es viņu atstāšu, mīlēšu un apņemšu citu, tikai
 tādēļ, ka viņas augstākā kārta sadzīves aizspriedumi
 mūs šķir! Tikai ar dziļu nicināšanu viņa mani varēs uzlūkot,
 no manim domāt, — viņas stiprā ticība un mīlestība
 pārvērtīsies neticībā, izsamišanā un ienīdēšanā, bet
 šī apziņa kremtīs kā nemirstams tārps manā sirdī un vajās
 mani kā zīmēto Kainu slepkavības apziņa no vienas
 malas uz otru un nedos man nekur miera, it nekur, 
 — pat arī ne pie tā skaistākā sievieša — pie Elzas krūts! 
 — Mans Dievs, kāpēc tu mani esi atstājis!» 
 
 «Un tomēr es cita līdzekļa nezinu, ar ko Klotilde būtu
 glābjama no drošas pakrišanas nedziedējamā gara un
 miesas saslimšanā, ja tu negribi izlietāt to līdzekli, kas
 jūsu savienošanai atdara ceļu, — t.i., tavu nenoliedzamo
 tiesību pierādījumus!» 
 
 Eduards uzlēca no krēsla un sacīja puslīdz drebošā,
 aizņemtā balsī: 
 
 «Nemūžam es neizlietošu šo līdzekli — līdzekli, kas
 varētu padarīt, ka es pār vecā barona līķi viņa vienīgo
 meitu vedu pie altāra! Nemūžam — tik tiešām, kā Dievs
 dzīvo debesīs! Ja es to darītu, kur tad paliktu tā pateicība,
 ko Felzenberģi Kronšildiem jau no gadu simteņiem
 parādā? Kur tad paliktu goda prāts, ko Felzenberģu beidzamajam
 loceklim būs parādīt savam labdarim un visam
 šim apgabalam? Mani sentēvi tie dūšīgie varoņi,
 kas šo zemes stūrīti un kara laukus slacinājuši ar savām
 asinīm, kā īsti vīri un muižnieki godam izpildīdami savus
 pienākumus, tie zārkā apgrieztos apkārt, kad viņu
 ģimenes beidzamais zars padarītu tādu noziedzību, — es
 saku, noziedzību pret pateicības un goda pienākumiem.
 To, ko mans sentēvs priekš 220 gadiem ar savām asinīm
 kā goda algu izpelnījies, ko viens Kronšilds viņam ar
 labu prātu devis, — to es, kam pie tam nav nekādu nopelnu,
 lai ar varu ņemtu no tagadējā Kronšilda, kas visā
 savā mūžā tikai labu darījis un mani kopis un audzinājis
 kā savu bērnu! Nē, nē — tāda izturēšanās lauztu viņa
 sirdi, paīsinātu viņa dzīves dienas, un — Klotildei vajadzētu
 mani ar visdziļāko nicināšanu atraidīt, ja tas tiesa,
 ja es nemaldos, ka viņa ir tā visulabākā un augstākā
 jaunava visā pasaulē un tādēļ smalkāki sajūt un zina, kas
 labs, kas ļauns, nekā daudz citas. Neaptraipītam un spožam
 būs palikt Felzenberģu godam, nevienam nebūs sacīt, 
 
 
 ka kāds Felzenbergs īsta muižnieka nav bijis vērts 
 — iekš tam pastāv īstā un patiesā muižniecība, ko ar dokumentiem
 nevar pierādīt, kurai jāizrādās cilvēka darbos
 un dzīvē. Es zinu un esmu pārliecināts, ka mans mūža
 ceļš iet caur ērkšķiem un dadžiem, — es iešu pa šo ceļu
 līdz galam, kā tas vīram pieklājas!» 
 
 «Un Klotilde?» Bahs jautaja. 
 
 «Klotilde — jā — Klotilde nav vīrs, un tomēr viņai jācieš
 līdzi, jācieš vēl vairāk! — Nabaga Klotilde,» Felzenbergs,
 mīksts palicis, sāpju skumjā balsī sacīja. «Ja mana
 nāve tevi varētu darīt laimīgu, tad es ar prieku nodotu
 savu dzīvību par tevim. Bet ko tev līdz mana nāve! Mēs
 esam un paliekam šķirti — uz visu mūžu!» 
 
 «Ko tu tagad domā darīt?» Bahs mīlīgi jautāja. 
 
 «Pret likteņa nolēmumiem neviens nespēj karot — es
 nezinu, ko liktens nolēmis, — es esmu gatavs uz visu, lai
 nāk kas nākdams, tak ar varu es savā ceļā nekā nepārgrozīšu.»
 
 
 15. ATRIEBŠANĀS 
 
 Pulkstens jau bija divpadsmit naktī, un Felzenberģa
 jājamais zirgs vēl arvienu nebija atsūtīts. 
 
 «Es nesaprotu, kas tur noticis,» Eduards sacīja. «Mana
 sirds ir nemierīga — labprāt es gribētu steigties uz Upleju
 kad tik tur kāda nelaime nav notikusi!» 
 
 «Es likšu iejūgt savus zirgus,» Bahs pasteidzās sacīt.
  
 «Tad es tev ļoti pateiktos.» 
 
 Sulainis izgāja likt iejūgt, bet drīz atkal atnāca un ziņoja,
 ka nupat kā Vaņka atvests. Kāds puika to bija jāšus
 pie pavadas atvedis. 
 
 «Kādēļ tik vēlu, zēn?» Felzenbergs jautāja. 
 
 «Kučieris jau ātrāki nelika jāt, cienīgs jaunskungs,»
 puika atbildēja, savu cepuri noņemdams. 
 
 «Vai Uplejā viss kārtībā?» Felzenbergs atkal jautāja.
 
 «Jā — viss kārtībā.» 
 
 «Tad labi. Vai tu man varēsi līdz jāt?» 
 
 «Es nezinu, cienīts jaunskungs, tam Vaņkam nu gan
 neviens cits zirgs nevar līdzi skriet — tas jau iet kā vējš.
 Un tā es jau arī neprotu jāt kā jūs, cienīts jaunskungs.
 Es pārjāšu viens pats.» 
 
 «Vai tev nebūs bail?» 
 
 «Ko es lai baidos — mīļais Dievs jau ir visur,» zēns
 atbildēja. 
 
 
 «Tad labi — jāj tūdaļ uz mājām, es vēl drusciņ te palikšu.»
 
 Zēns aizjāja. 
 
 Felzenberģis, Uplejas dēļ apmierinājies, piepeši apdomājās
 citādi. Viss, ko viņš ar savu svaini bija runājis,
 viņu pilnīgi neapmierināja. Tas bija noticis karstā, nemierīgā
 valodā. Viņš vēl šo to gribēja pārrunāt jo mierīgāki.
 Baham tas bija ļoti pa prātam, un abi svaiņi iegāja
 atpakaļ istabā. Vaņku kučieris piesēja turpat dārza pusē
 pie lievenēm. Visi dienderi aizgāja gulēt. Pulkstens varēja
 būt pret pusdiviem, kad Felzenbergs atvadījās un
 aizjāja. 
 
 Dziļās domās nogrimis, viņš savam uzticamam zirgam
 atļāva pilnīgu vaļu. Gandrīz pie S. upes tilta aizrikšojis,
 Vaņka palika nemierīgs, izcēla galvu un spraukšļoja, it
 kā kāds ienaidnieks būtu tuvumā. Felzenbergs palika uzmanīgs,
 klausījās, bet nekā nedzirdēja. Viss bija klusu
 un nakts tumsībā arī nekā nevarēja redzēt. 
 
 «Kas tev ir, Vaņka?» viņš runāja ar savu zirgu un,
 galvu tam noglaudījis, to mudināja uz tālāk iešanu. 
 
 Vaņka nospraukšļojās un tad piepeši ņēmās skriet, it
 kā no ādas šautos, it kā būtu jāskrien caur briesmīgu
 uguni. 
 
 Ne simts soļu viņam nebija skriet līdz tiltam, bet, tur
 atskrējis, viņš piepeši paklupa un nogāzās gar zemi. Felzenbergs,
 visai izmanīgs jājējs būdams, kājas gan bija
 īstā laikā izrāvis no kāpšļiem, bet, līdz ar zirgu krizdams,
 viņš ar galvu smagi krita uz pašaurā tilta lenteri. Zili un
 zaļi uguņi viņam nozibēja gar acīm — tad viņš pazaudēja
 apziņu un palika guļot. Tanī pašā acumirklī no lielceļa
 abām pusēm izlēca divi vīri, abi ar resnām rungām
 apbruņoti. Vaņka bija atkal ātri uzlēcies un nostājies pie
 sava kunga. Pirmo uzbrucēju, kas tam tuvojās, viņš ar
 saviem zobiem nežēlīgi sakoda, turklāt viņa cepuri noraudams.
 Otrais dabūja stipru spērienu ar pakaļas kājām
 un nokrita. Ja Felzenbergs nebūtu bijis paģībis, tad abi
 razbainieki nekā nebūtu izdarījuši, bet Vaņka viens pats
 ilgāki vairs nevarēja atturēties. Uzbrucēji bija jo īgni
 palikuši un gāzās pa otram lāgam virsū savam upurim 
 — Felzenberģim. Kamēr viens viņa zirgu bija noķēris pie
 pavadas un to ar visiem spēkiem noturēja, tamēr otrs
 pacēla savu resno un smago rungu pār Felzenberģa
 galvu, bet, iekam tas savu slepkavas darbu spēja padarīt,
 norībēja šāviens un tanī pašā acumirklī slepkava, 
 
 
 tikai vēl iebļaudamies, nogāzās gar zemi. Otrs šāviens
 norībēja, un zirga turētājs, zvēram līdzīgi iekaucies, aizkliboja
 projām. Vaņka, vaļām ticis, devās atkal atpakaļ
 pie sava ģībonī esošā kunga. 
 
 No kurienes nāca šie divi šāvieni? 
 
 Tie nāca no — Elzas drošās rokas. 
 
 Ir viņa bija dabājusi vēstuli no Itālijas. Klotilde tanī
 vēlējās šo to zināt un lūdza, lai ar pirmo pastu atbildot.
 Klotildes grūto ciešanu ievērojot, Elza šo lūgumu ar mīļu
 prātu gribēja izpildīt; bet pasts no Uplejas gāja projām
 rītā agri pulksten sešos. Ja vēstuli gribēja ar šo pasta
 braucienu sūtīt, tad to vajadzēja vēl šovakar jeb šo nakti
 aiznest un iemest pasta kastītē. Uplejieši jau bij aizbraukuši
 — priekš viņu aizbraukšanas Elzai nebija vaļas rakstīt
 un Felzenberģi viņa aiz dažiem iemesliem negribēja
 apgrūtināt. Tādēļ; viņa lūdza kādu meitu, savu apdienētāju,
 lai šī aiznes viņas vēstuli, ko tā labprāt paklausīja. 
 
 Šī meita pārnāca ap pulksten vieniem. Elza vēl bija kājās
 — miegs viņai nenāca, tādēļ viņa lasīja. Viņa gulēja
 ērberģī. Lielā nama augšas istabas, kur viņa pastāvīgi
 mita, patlaban bija pārlabošanā. Vēstules aiznesēja, Elzas
 istabā vēl uguni redzēdama, tūdaļ steidzās pie savas kundzes.
 
 
 «Līziņ, jūs jau atpakaļ? Vai iemetāt pasta kastītē?»
 Elza laipni prasīja. 
 «Jā, cienītā jaunkundze, iemetu, bet man bail, ka nenotiek
 kāda nelaime — es tā steidzos!» 
 
 «Kas ir, Līziņ?» Elza iztrūkusies jautāja. 
 
 «Redziet, cienītā jaunkundze, kad es biju atnākusi līdz
 S. upes tiltam, tad es tur sadzirdēju paklusām runājam.
 Man palika ļoti bail, tādēļ es paslēpos ceļmalas krūmos.
 Drīz atjāja Uplejas zirgu gans, kas jaunkungam to zirgu
 atvedis. «Ē, puis — pieturi!» es dzirdēju uzsaucam. Zēns
 gribēja griezties atpakaļ, bet tā pati balss viņu apmierināja,
 sacīdama: «Nebīsties nenieka. Tu aizvedi Uplejas
 muižkunga zirgu, vai nav tā?» 
 
 «Tā ir gan,» zēns bailīgi atbildēja. 
 
 «Nu, re nu; es gribēju pie jaunkunga darbu dabūt, bet,
 Uplejā viņa nevarēdams sagaidīt, tagad eimu uz Plieniem.
 Vai jaunskungs tur vēl ilgi paliks — varbūt līdz
 rītam?» 
 
 «Nē, līdz rītam viņš gan nepaliks, solījās pēc kāda
 brītiņa jāt.» 
 
 «Paldies, zēn, par to ziņu; es tev reiz nopirkšu veģi,» 
 
 
 tas pats vīrs atbildēja, un puika tad aizjāja uz Upleju.
 Man ienāca prātā, ka šis vīrs nekā laba nenes savā galvā;
 viņš arī nevarēja viens būt, jo pēc tam es atkal dzirdēju
 runājam. Pa tiltu vairs nedrīkstēdama iet, es nogāju no
 lielceļa un steidzos projām uz to vietu, kur tā laipa, āre,
 tas taks, kas nāk tiešām uz Plieniem. Darāt, ko jūs nu
 redzat, cienītā jaunkundze, bet man bail, ka nenotiek
 kāda nelaime.» 
 
 Ar savu aso prātu Elza ātri apķēra, ka Felzenberģim
 draud briesmas. Viņa zināja, ka tam ir ne vien draugu,
 bet arī daudz ienaidnieku. Bet ko tagad darīt? 
 
 «Vai jaunskungs jau aizjājis?» viņa ātri jautāja. 
 
 «Es nezinu — es nenācu pa lielceļu.» 
 
 «Tad steidzaties un paprasāt kučierim vai sulainim
 — tie zinās!» 
 
 To sacījusi, Elza žigli apvilka savu vieglo vasaras mēteli,
 bet aizmirsa cepuri jeb lakatu paņemt. Viņa ļoti
 steidzās. «Kurp lai iemu, ko lai daru? Dievs, esi man žēlīgs!»
 viņa sacīja izsamisusies. 
 
 Piepeši viņa ieraudzīja Baha revolveri, ar ko viņa aizvakar
 bija mērķī šāvusi. Viņa šāva ļoti droši — Bahs
 viņu bija iemācījis šaut. Ne acumirkli vairs nešaubīdamās,
 viņa pakampa revolveri, iebāza to svārku kabatā un
 devās ārā. Līziņa velti bija meklējusi kučieri un sulaini
 — tie bija pie dārznieka un svinēja vēl Eduardiņa
 dzimšanas dienu. 
 
 «Vai kur nemānījāt Felzenberģa kunga zirgu?» Elza
 steigšus prasīja. 
 
 «Nē — nekur!» 
 
 «Tad viņš ir aizjājis — Dievs, esi viņam žēlīgs!» viņa
 izsaucās. «Es steigšos projām uz tiltu — jūs meklējat ļaudis,
 lai tie man steidzas pakaļ, bet nemodināt cienmāti, tā
 par daudz izbīsies; arī kungu nevajaga modināt.» 
 
 Šo pavēli devusi, viņa it kā vēja spārniem caur dārzu
 devās projām uz augšām minēto taku, pa kuru daudz
 ātrāki varēja aizkļūt uz tiltu. Neizsakāmas bailes viņu
 bija pārņēmušas garā viņa jau redzēja Felzenberģa asiņaino
 līķi, viņa bālo vaigu. — — Viņa skrēja bez rimšanās, 
 viņa nejuta nedz piekušanu, nedz arī, ka viņas kājas
 pa daļai jau bija asiņainas, viņas drēbes noplosītas pa
 krūmiem un stumburiem. Savu mēteli viņa nosvieda, lai
 vieglāki varētu skriet. Tikai viena vienīga vēlēšanās piepildīja
 viņas sirdi, deva viņai necerētu spēku — tā vēlēšanās,
 ka viņa īstā laikā aizsteigtos un vēl varētu glābt 
 
 
 to vīru, ko viņa mīlēja tik karsti, tik uzticīgi — vairāk
 nekā savu dzīvību! 
 
 Drusciņ vēlāk nekā Elza devās uz ceļu, aizjāja Felzenbergs.
 Tomēr Līziņai neizdevās viņu sastapt — ļaudis
 meklēdama un celdama, viņa nebūt nebija pamanījusi, ka
 Vaņka vēl ir nama otrā pusē. Felzenbergs aizjājot gan
 dzirdēja mazu troksni šurp un turp, bet domāja, ka tas
 ceļas no svētku beigām. Kad ļaudis bija sacelti, tad Felzenbergs
 jau bija projām. Sulainis tūdaļ iegāja pie Baha,
 bildinādams, ka esot jābrauc pie kāda grūti saslimuša.
 Otrā istabā, kur Marija nevarēja dzirdēt, viņš savam kungam
 ātri izstāstīja, ko Līziņa piedzīvojusi. Jau pēc kādām
 minūtēm Bahs ar dažiem vīriem jāšus bija ceļā uz tiltu,
 kur viņi, kā jau zinām, taču par vēlu atnāca. 
 
 Elza gandrīz reizā ar Felzenberģi atskrēja pie briesmu
 vietas. Viņa dzirdēja it tuvu jājam; viņa dzirdēja, ka
 Vaņka spraušļoja; viņa dzirdēja, ka Eduards ar to sarunājās
 un tad to uzmudināja uz skriešanu. Viņa gribēja
 saukt, lai Eduards nejāj, bet bailes žņaudza viņai kaklu 
 viņa nevarēja ne runāt, ne saukt — Eduards nezinot gāja
 briesmās! «Dievs, stāvi viņam klāt,» viņa lūdza savā prātā
 un steidzās projām uz tiltu, kur viņa atskrēja akurāt tanī
 brīdī, kad viens no slepkavām no Vaņka dabūja spērienu.
 Revolveri no kabatas ātri izņēmusi, viņa meklēja mērķi.
 Bija tik tumšs, ka ne uz pārs soļiem nevarēja redzēt. Te
 viņai nāca palīgā tā razbainieka lāsti, kas taisījās Felzenberģi
 nonāvēt. 
 
 «Nu tu mežsargus vairs neizraidīsi no vietas — elles
 zaņķi,» viņš, velnam līdzīgs, ņurdēja, un pret tikko manāmo
 nakts gaismu Elza pamanīja, ka viņš noliecās pie
 kāda guloša cilvēka, it kā meklēdams, uz kuru vietu
 sekmīgāki varētu sist. Tanī acumirklī, kad viņš atkal pacēlās,
 Elza šāva, un, kā zināms, viņa bija labi trāpījusi.
 Šāviena uguns apgaismoja briesmu vietu un parādīja
 viņai otro slepkavu. Bet acis viņai bija apzibējušas, tādēļ
 viņa šo mērķi tā vairs nevarēja noņemt; tak garām šāvusi
 viņa ir tam nebija. 
 
 Vairāk uzbrucēju nepamanīdama, viņa nometās ceļos
 pie Felzenberģa, kas vēl ar vienu gulēja bez samaņas. Karstas
 asaras plūda iz viņas acīm, kad viņa Eduarda galvu
 paņēma savās rokās un dedzīgi skūpstīja viņa bālo pieri. 
 
 «Eduard, sirdsmīļo Eduard,» viņa iekliedzās, un likās,
 ka šīs skaņas nāk iz mirstošas sirds, «atmosties, nemirsti, 
 
 
 neej uz viņu pasauli, — Eduard, tava Elza ir pie tevim 
 — nemirsti, atmosties!» 
 
 Eduards nedzirdēja un nejuta nekā. 
 
 Šāvienu dzirdējuši, Bahs ar saviem pavadoņiem steidzās,
 ko vien zirgi varēja skriet. Bahs, ar savu mudīgo
 jājamo zirgu jādams, vispirmais atsteidzās. Viņš bija klāt
 īstā brīdī, jo ievainotais slepkava bija atvilcies atpakaļ
 un, no Elzas balss noprazdams, ka tikai sievietis viņu sašāvis,
 viņš patlaban gribēja nonāvēt savu pretinieci, savā
 apskurbšanā nebūt nemanīdams, ka kāds jājējs joņiem
 bija piesteidzies. Vēl zirgam mugurā sēdēdams, Bahs atdarīja
 savu līdz paņemto kabatas vējlukturīti, un spožā
 uguns gaisma apstulboja slepkavas acis, tā ka tas iztrūcies
 atkāpās atpakaļ. 
 
 Felzenberģi par nonāvētu turēdams, Bahs dusmu un riebuma
 pilns gāzās virsū slepkavam un ar vienu sitienu to
 nogāza gar zemi. Tanī pašā brīdī atskrēja tie citi un tūdaļ
 to apcietināja. Pie otrā razbainieka tas vairs nebija vajadzīgs
 — Elzas lode, kā vēlāk izrādījās, bija trāpījusi
 viņa nejauko sirdi. 
 
 No visa tā Elza nekā nemanīja. Viņas spēki, to augstāko
 kāpienu sasnieguši un tad atslīgdami atpakaļ, viņu
 tagad pavisam bija atstājuši. Eduarda galvu vēl arvienu
 turēdama savās rokās un karsti raudādama, viņa it kā
 ārprātā tikai sauca: «Nemirsti, atmosties, Eduard, sirdsmīļo
 Eduard!» 
 
 Tiešām nezināja, ko vairāk nožēlot, — vai kā likās 
 — nonāvēto Felzenberģi vai to uzticīgo dvēseli, kas bija atsteigusies
 viņu glābt un tagad vaimanāja pie viņa nedzīvām
 miesām. 
 
 Lēnām viņu atvilcis no Felzenberģa un nodevis sulaiņa
 ziņā, Bahs vispirms aplūkoja savu nelaimīgo svaini. Viņa
 vaigs bija bāls, acis aizdarītas — tikai lēnām viņš vēl
 dvašoja. Mati un drēbes bija asiņaini. Kad Vaņka savu
 kungu ieraudzīja tādā būšanā, tad tas atsteidzās šurp,
 sāka žēlīgi zviegt un, viņa galvu apošņājis, taisījās viņa
 miesas kašņāt ar kājām, it kā to gribēdams uzmodināt.
 Viņa priekškāju ceļi bija asiņaini, laikam no briesmīgā
 kritiena. Tikai ar lieliem pūliņiem viņu varēja apmierināt
 un atturēt atpakaļ, lai daktera glābšanas darbu nenokavētu.
 Caur smago kritienu uz tilta lenteri Felzenberģa
 galva bija satriekta un vienā vietā pušu. Tak ievainojums
 nebija nāvīgs. Ģībonis bija cēlies no organisma, 
 
 
 īpaši smadzeņu vispārīgās satricināšanas. Viņu nonesa
 ceļmalā un nolika uz izklātām drēbēm. Cepurēs atnesa
 ūdeni no upes, un Bahs notīrīja ievainojumu un matus
 un apslapināja paģībušā pieri un krūti. Felzenbergs atdarīja
 acis, ieraudzīja savu svaini un sacīja vāji: 
 
 «Ak tā — tu te esi — es domāju, ka — — — » 
 
 Viņš atkal apklusa un aizmiga. Vajadzēja linu lakata,
 ar ko ievainojumu sasiet, bet, it kā par nelaimi, steigdamies
 visi bija pakampuši drēbes, kurās kabatas lakata
 nebija. Elza, izdzirdusi, kas trūkst, iesaucās, ka viņai esot.
 Bet velti — viņas lakats bija Felzenberģim. Tak viņa
 ilgi neapdomājās. Tumsā atkāpusies, viņa ātri atdarīja
 savu krūts segu un noplēsa prāvu gabalu no sava smalkā
 linu miesas auta. 
 
 «Ko jūs esiet darījusi, Elza?» dakteris pārsteigts jautāja.
 «Vainas sasienamais tas ir ļoti labs, bet jūs saaukstēsities
 es redzu, — jūs esit bez mēteļa!» 
 
 «Glābjat tikai viņu,» Elza ātri atteica un tad jautāja:
 «Vai viņš nāvīgi ievainots?» 
 
 «Nē — es nedomāju vis, bet man liekas, ka Eduardam
 būs jāizcieš grūta karsoņa slimība — viņa smadzenes ir
 ļoti satricinātas!» 
 
 «Paldies žēlīgam Dievam, ka ievainojums nav nāvīgs,»
 viņa izsaucās un tad, pie Eduarda galvas ceļos nometusies,
 it kā ar viņu runāja: 
 
 «Es tevi kopšu, Eduard. Es klausīšos uz katru tavu dvašošanu
 un vēlēšanos — es tev būšu otra māsa!» 
 
 Patlaban dakteris bija beidzis savu apkopšanas darbu,
 kad arī viņa Marija atbrauca. Tūlīt pēc savas atsteigšanās
 Bahs savu kučieri un vienu puisi sūtīja pēc ratiem, ar
 ko ievainoto varētu pārvest. Marija jau iepriekš, vispārīgu
 un nemierīgu kustēšanos un ļaužu aiziešanu pamanījusi,
 bija uzcēlusies un ātri apģērbusies. Viņa sajuta, ka
 kāda nelaime notikusi, bet neviens nezināja sacīt, kas noticis.
 Kad kučieris pārnāca pēc ratiem, tad viņa uz visu
 vīzi gribēja dabūt zināt, kas ir. No iesākuma gan izlocīdamies,
 kučieris beidzot pārliecinājās, ka bēdīgo notikumu
 taču nevarēs paslēpt. Skonīgiem vārdiem viņš savai cienmātei
 vēstīja, ka jaunskungs uz tilta kritis un sasities.
 Marija nejauki iekliedzās — viņas sakarsētā fantāzija
 paredzēja lielāku nelaimi. Nekāds spēks viņu vairs nevarēja
 atturēt atpakaļ — viņa brauca līdz. Pie nelaimes
 vietas atbraukusi, viņa ieraudzīja savu brāli, kas līķim 
 
 
 līdzīgs bez samaņas gulēja, un nokrita pie tā gar zemi.
 Bahs viņu saķēra un, cik spēdams, apmierināja. Elza
 viņai pamazām izstāstīja, kādās briesmās Eduards bijis. 
 
 «Un tu viņu esi izglābusi, — mīļā Elza, simtkārtīgu
 pateicību es tev izsaku!» Marija raudādama teica un apkampa
 savu dūšīgo draudzeni.
 
 «Bet kādā būšanā tu esi, mīļā Elza? Ar pliku galvu 
 — vaļējiem matiem — noplēstām drēbēm — asiņainām rokām
 un saplosītām kurpēm! Apžēlojies! Un tu trīci 
 — tev ir auksti — še, ņem manu lielo lakatu, ietinies tanī,
 man taču ir mētelis.» 
 
 Elza paklausīja — viņa tiešām drebēja no aukstuma un
 pārlaistām briesmām. Kamēr slepkavas aplūkoja, Elza
 savai draudzenei izstāstīja visu, galu no gala. Marija nevarēja
 diezgan apbrīnot viņas sirdību un izmanību, bet
 atzina arī, cik karsti un uzticīgi viņa mīl Eduardu. Šinī
 brīdī viņa nespēja aprēķināt, kas no tik dedzīgas, knapi
 piedzīvotās mīlestības var izcelties, bet par sava brāļa
 mūža draudzeni viņa Elzu labprāt būtu redzējusi. 
 
 Viens no slepkavām, kā jau minēts, savu garu sen
 bija izlaidis. Otrais turpretim bija gurnos ievainots. To
 Bahs lika aizvest uz Plieniem, apkopa un lika apvaktēt.
 Līķis palika pagasta vecākā ziņā, kas pa tam bija atsaukts.
 To apvaktēja turpat ceļmalā, līdz pilstiesa izbrauca.
 Slepkavas bija no viena lentera staba šķērsām
 pār tiltu līdz otram stabam pārvilkuši un piesējuši grožu.
 Vaņka to, ar joni skriedams, gan bija pārrāvis, bet pie
 tam arī kritis. Nodomātās slepkavības cēlonis bija prasta
 atriebšanās. Vainīgie bija divi no atlaistiem mežsargiem,
 kas par muižas kalpiem negribēja iet, nedz arī citur godīgi
 strādāt, kamēr tie citi palika par godīgiem strādniekiem.
 Tie bija vecā Neumaņa neveiklības augļi. Ievainotais
 slepkava neliedzās, bet izteica it visu; bez tam arī
 bija tik daudz liecinieku; arī Elzai bija jābrauc uz virspilstiesu.
 Skaidri un gaiši viņa izteica savus piedzīvojumus.
 Kā saprotams, viņu ne vien izsacīja par nevainīgu,
 bet arī uzslavēja un apbrīnoja viņas dūšību un  — mīlestību.
 Pie dzīvības atlikušo slepkavu notiesāja uz grūtiem
 cietuma darbiem. Līdz pat beigām viņš liedzās, ka viņam
 bez nošautā kādi līdzzinātāji, jebšu ļaudis stipri vien runāja,
 ka nodomātā slepkavība esot izperināta pavisam no citas
 puses un ka abi uzbrucēji derēti tikai par izdarītājiem. 
 
 
 16. KARSONĪ 
 
 
 Kā lēti protams, Felzenberģi neveda vis uz Upleju, bet
 uz Plieniem, kur viņam daktera un citu rūpīgas kopšanas
 netrūka. Uplejas muižkunga darīšanās iestājās vecais
 Ozols, meža valdi, uz barona Drahenklau lūgumu, uzņēmās
 Uplejas kaimiņš, jaunais barons Lauenšteins, līdz
 Felzenberģis paliks vesels. Bahs un Elza kā slepkavības
 liecinieki, tāpat arī barons Drahenklau nekavējās Uplejas
 dzimtskungiem uz Itāliju laist skaidras ziņas par visu,
 kas bija noticis. Lēti varēs domāt, kādu briesmīgu iespaidu
 tās pie visiem atstāja. Bez kavēšanās barons būtu griezies
 atpakaļ, ja Klotilde piepeši nebūtu saslimusi. Likās,
 ka ziņa par Felzenberģa nelaimi satricinājusi visu viņas
 tā kā tā jau vārīgo nervu sistēmu, jo viņa sapņoja un
 murgoja tikai no slepkavām un uzbrukšanas un reizēm
 piepešu sauca: «Nejāj, Eduard — viņi tevi nonāvēs!»
 Tad atkal: «Eduard, kur tu esi, nāc, es gaidu uz tevi 
 — Elza, ej nost, ej projām, nešķir mūs!» un vēl dažādi.—  
 Itālijas dakteri viņas slimību turēja par karsoni, kas izcēlies
 caur vispārīgu vājību un briesmīgās ziņas ļauniem
 iespaidiem. Barons Kronšilds prasīja, lai Bahs ik pārdienas
 raksta, kā ar Felzenberģi stāv. Par to viņš atkal jo
 bieži ziņoja par Klotildes slimības stāvokli. Bēdīgas, ļoti
 bēdīgas bija tās vēstis, kas tā mainījās, un, ja abi vēstītāji
 visu būtu rakstījuši, ko slimajie murgo, tad būtu
 bijis jādomā, ka viņu slimība stāv tuvā sakarā, ir viena
 un tā pati, un ka starp viņiem pastāv garīga saite, jo ir
 Felzenbergs murgoja no Klotildes, sauca viņu šurp un
 tad atkal lūdza, lai viņa tikai drusciņ vien pagaidot, viņš
 tūdaļ iešot un vedīšot viņu pie altāra. Viņam darinot
 spožas, spožas drēbes un kaļot zelta zobenu un spīdošu
 zelta kroni — kad tie būšot gatavi, tad būšot kāzas. Tad
 viņš atkal runāja no kara un briesmīgiem kautiņiem, kuros
 viņš bija tas vadonis, allaž uzvarēja, bet ik reizes
 kļuva ievainots. 
 
 Elza sargāja un kopa viņu bez apnikšanas, dienām un
 naktīm. Viņu nevarēja atdabūt no Eduarda gultas, tā ka
 Bahs arī par viņu sāka bīties. Tikai retis Marijai un Ošu
 Jurim, kas tūdaļ bija atsteidzies uz Plieniem, bija novēlēts
 iestāties viņas vietā. No iesākuma Elza vienmēr raudāja,
 pēc kādām dienām viņai asaru vairs nebija. Bāla
 un iekritušām acīm viņa sēdēja un nenorimās skatīties
 uz Eduarda bālo vaigu un ievērot visu, kas pie uzcītīgas 
 
 
 apkopšanas bija vajadzīgs. Ka Bahs no savas puses neko
 nenokavēja, ir pats par sevi saprotams. Grūti viņam nācās
 ar ārīgiem un iekšķīgiem līdzekļiem savaldīt ievainojuma
 un karsoņa drudzi, kas līdz devītai dienai allaž jo
 stiprāks palika. No šīs devītās dienas, kurā viņš sagaidīja
 izšķiršanu, visvairāk cerēja un bijās. — Pa Felzenberģa
 slimības laiku izrādījās, kāda mīlestība viņam bija
 pie lieliem un maziem. Abi mums jau pazīstamie baroni
 Drahenklau un Lauenšteins ik pārdienām paši apvaicājās,
 kā viņam klājas. Uz Upleju gāja ik dienas divi reiz
 ziņas — ļaudis bija ļoti noskumuši un vienumēr gribēja
 zināt, kā viņu mīļotam muižkungam klājas. Pagasta namā
 vajadzēja izlikt rakstītas ziņas, ko Bahs rediģēja, jo no
 iesākuma ļaudis baru bariem steidzās šurp uz Plieniem,
 līdz dakteris beidzot, pārliecinājās, ka tas ilgi tā nevar iet,
 un tādēļ apsolījās ik dienas pa divi lāgiem uz pagasta
 namu ziņot, kā ar Felzenberģi stāv. 
 
 Sešas dienas un naktis Elza bija vaktējusi pār Eduardu,
 tikai retis pati atdusēdamās. Septītā naktī viņa atkal
 viena pati sēdēja pie viņa gultas; Marija bija nolikusies
 turpat uz zofaju. Ošu Juris uzturējās sānu kambarī. Elza
 pamanīja, ka Eduards atdara acis un grib celties augšām.
 Viņa piesteidzās tam klāt un viņu apmierināja.
 Eduards atlikās atpakaļ, skatījās ilgi un stīvi uz Elzu un
 tad sacīja:
 
 «Klotilde — kur tu biji tik ilgi? Cik bala tu esi! Nāc
 pie manim, neatstāj mani. Nāc jele!» 
 
 Elza piegāja. Eduards paņēma viņas roku un spieda to
 pie savas krūts, sacīdams: 
 
 «Kāpēc tu nerunā, Klotilde? Vai tu esi dusmīga uz
 mani? Nedusmojies — es nevaru, es nedrīkstu izlietāt
 hercoga Jēkaba manifestu — tavs tēvs tad mirtu. Redzi,
 mēs jau esam savienoti bez tā. Tikai neatstāj mani vairs.
 Ko tu raudi, mīļā Klotilde?» 
 
 «Es tevi neatstāšu, Eduard,» Elza sacīja, un karstas asaras
 ritēja pār viņas vaigiem. 
 
 Eduards spieda atkal viņas roku pie savas krūts un
 tad piekusis aizmiga. 
 
 Devītās dienas priekšvakars bija klāt. Eduarda rokas
 pulksteņi gāja ātri un pilni. Asiņu karstums bija sasniedzis
 visaugstāko pakāpienu. Slimais murgoja vairāk nekā
 citām naktīm. Šaubīdamies un cerēdams Bahs pa brīžiem
 skaitīja viņa āderu viļņošanu un mēroja asiņu karstumu.
 Bailīgas un Dievu lūdzot, Marija un Elza staigāja pa istabām, 
 
 
 abas cerēdamas, abas šaubīdamās, abas nogurušas
 līdz nāvei. Ošu Juris bija apsēdies istabas kaktā un uzmanīgi
 gaidīja. Pulkstens vienos Eduards dziļi iemiga,
 Bahs atrada, ka viņa pulksteņi iet lēnāki, mazāk pilni un
 ka karstums manot palicis mazāks. 
 
 «Esi slavēts, augstais Dievs!» viņš, it kā kādas briesmas
 pārspējis, iz atvieglotas krūts izsaucās. 
 
 Elza un Marija piesteidzas klāt, un abas, it ka iz vienas
 mutes, jautāja: 
 
 «Vai Eduards būs glābts?» 
 
 «Eduards jau ir glābts un dzīvos spirgts un vesels!»
 Bahs, prieka pilns, atbildēja. 
 
 Abas draudzenes apkampās un raudāja prieka asaras. 
 
 Ošu Juris saķēra daktera rokas un tās noskūpstīja. 
 
 «Tagad viņš mierīgi gulēs ļoti ilgi. Šis miegs ir viņa
 glābējs. To jūs ne uz kādu vīzi netraucējat. Pa šo laiku
 viņa spēcīgā daba izlīdzināsies un pārvarēs karsoņa briesmīgo
 darbošanos. Es iešu gulēt, ir jūs abas varat iet gulēt,
 pietiek, ka Osis te paliek un gādā par mieru. Eduards
 nekā neprasīs varbūt līdz pusdienai.» 
 
 Elza neļāvās pierunāties, lai atdusētos. Bet Marijai visai
 vajadzēja dusēt, tādēļ viņa nestīvējās, bet tūdaļ atkāpās.
 Pulksten septiņos viņa uzcēlās un ieņēma Elzas
 vietu. Tad šī atdusējās. Eduards pa visu to laiku nebija
 ne atmodies, nedz murgojis, nedz ko prasījis. Tāpat mierīgi
 viņš dusēja līdz pulksten vienpadsmitiem. Tad viņš
 atdarīja drusciņ acis, bet, tikai pakrēslu dienas gaismu
 pamanījis, apgriezās uz otriem sāniem un gulēja atkal 
 līdz pulksten pusdiviem pēc pusdienas; tad viņš pilnīgi
 atmodās, pacēlās sēdus un ļoti brīnījās, Bahu un abas
 kundzes pie savas gultas redzēdams. 
 
 «Kas ar manim bija?» viņš jautāja.
 
 «Tu labi izgulējies,» Bahs atbildēja. 
 
 «Kāpēc es tad esmu šeit Plienos, kādēļ ne Uplejā? Vai
 tad es vakar nenojāju? Paga — kā tas bija? Es jāju pagājušā
 naktī — bija ļoti tumšs. Vaņka pie tilta negribēja
 tālāk iet. Es viņu apmierināju; tad viņš sāka ļoti
 ātri skriet, bet pakrita uz tilta. Es arī kritu, bet, kas tālāk
 notika, es vairs nezinu. Tikai kā pa miegiem es dzirdēju
 divi šāvienus. Man likās, ka es esmu nošauts, jo viss palika
 tik klusu — tik klusu!» 
 
 «Apmierinies, mīļo Eduard, gan mēs tev visu izstāstīsim,»
 Bahs sacīja un pārliecinājās, ka drudzis gandrīz 
 
 
 visgalīgi ir beidzies. «Kā ir ar tavu galvu, vai tā gaiša,
 viegla?» 
 
 «Drusciņ tāda grūta viņa ir, bet daudz nekā nesāp 
 — tikai vienā vietā, re, te.» Viņa ķēra pie ievainojuma, kas
 gandrīz jau bija sadzijis. 
 
 «Laikam es gan krizdams esmu sasitis galvu, bet liekas,
 ka tas nekas nav. Es gan varēšu atkal celties?» 
 «Nē, Eduard, vēl tev jāatdusas,» Bahs izskaidroja. «Vēl
 tu esi drusciņ vājš.» 
 
 «Tā man liekas gan — vai nevarētu dabūt ko ēst?»
 Felzenbergs jautāja. 
 
 «Tūlīt, mīļo Eduard,» Marija sacīja un tad, prieka
 pilna, apkampa savu brāli. 
 
 Elza stāvēja notāļus. Viņa bija ļoti bāla, bet, acīm redzot,
 priecīga. 
 
 Ošu Juris aiz prieka raudāja, bet nerādījās Eduardam. 
 
 Bahs lika pataisīt paplānu gaļas zupu, no kuras Eduards
 mazu tasīti baudīja. Tad viņš atkal iemiga. Arī nākošā
 naktī viņš labi gulēja un atmodās otrā rītā, jau it
 labi atspirdzinājies. Taču viņa vēlēšanos, lai ļaujot apģērbties
 un staigāt, Bahs vēl nevarēja piepildīt — viņš
 bija ļoti vājš. 
 
 Trīs nedēļas pēc briesmīgā notikuma Eduards saņēma
 ziņu, ka nu viņš varot apģērbties un istabā pastaigāties.
 Ar Ošu Jura palīgu viņš apģērbās. Spieģelis viņu pamācīja,
 cik bāls un vājš viņš palicis. 
 
 «Ā re, kas ta man noticis?» viņš jautāja Jurim. «Vai
 tad no tāda maza kritiena tā var pārvērsties?» 
 
 «Nē, jaunskungs, tas nebija mazs kritiens. Jūs gulējāt
 lielā karsonī — nu ir akurāt jau trīs nedēļas,» Juris atbildēja.
 
 «Tā? Un pa šīm trim nedēļām tu jau esi piemirsis, ko
 es tev sacīju, iekam mēs braucām uz Plieniem? Ko?» 
 
 «Piedod, Eduard — es tevi saukšu par tu — kur citi
 nedzird.» 
 
 «Manis dēļ lai dzird visa pasaule, ka cilvēks ir cilvēka
 draugs. Bet kā tev tīk. Tagad izstāsti man it visu, kas
 noticis — galu no gala, bet neslēp it nekā, vai dzirdi?» 
 
 «Jā, Eduard, es izstāstīšu visu, it visu!» 
 
 Ošu Juris nu izstāstīja visu, ko laipnais lasītājs un daiļā
 lasītāja jau zin. Eduards bija ļoti pārsteigts, tagad dabūdams
 zināt, kādās briesmās viņš bijis. 
 
 «Tātad bez Elzas sirdības un pašuzupurēšanās es vairs 
 
 
 nebūtu starp dzīvajiem — viņa — nē, viņas mīlestība ir
 glābusi manu dzīvību?» 
 
 «Jā, Eduard viņas neizmērojamā, neizprotamā mīlestība
 ir tevi izglābusi no drošas nāves!» 
 
 «Pareizi. Ko es tagad Elzai esmu parādā?» Felzenbergs
 nopietni jautāja. «Atbildi kā vīrs, kas izsaka savu pārliecināšanos!»
 
 «Tu viņai esi parādā, ko viņa tev glābusi — tev jāglābj
 viņas dzīvība!» 
 
 «Vai tā ir apdraudēta?» 
 
 «Vai tad tu nepazīsti Elzas dabu? Kad jel viņa ir rādījusi,
 ka viņa ko jūt pret kādu vīrieti? Bet tev viņa ir darījusi
 to, ko vien uzticīgas un karstas mīlestības pilna
 sirds var darīt. Es tev stāstīju, kā viņa steigusies tevi
 glābt, kādā saplosītā un asinīm aptraipītā būšanā bija viņas
 apģērbs, viņas seja; ka viņa pati, aiz aukstuma jau
 trīcēdama, ne acumirkli nav kavējusies savai mīlestībā
 pukstošai sirdij atņemt gandrīz beidzamo apsegu, lai ar
 to varētu sasiet tavu ievainojumu, remdēt tavas asinis;
 ka viņa Tik daudz ļaužu priekšā, jebšu gan vairs nebūdama
 pie pilnas samaņas, tavu bālo galvu turējusi savās
 rokās un ar dedzīgākiem mīlestības vārdiem saukusi atpakaļ
 tavu dvēseli, no kuras viņa domāja, ka tā lidinājās
 augšup pie Dieva troņa. Es tev esmu stāstījis, ka viņa
 pati bijusi nāves briesmās un tikai izglābta caur tava
 svaiņa atnākšanu īstā brīdī. Ja tas nebūtu noticis, tad
 viņa savu dzīvību būtu nodevusi par tavu — un tad viņa
 būtu ieguvusies to visjaukāko tiesu. Bet tagad, kur visa
 pasaule zina, ka tikai mīlestība, uzticīga mīlestība viņu
 dzinusi tevi glābt, — kur šī mīlestība neizdzēšamiem burtiem
 ir ierakstīta tiesu aktīs un ļaužu atmiņā; tagad, kur
 visi arī zina un ko es varu svēti apliecināt, ar kādu uzupurēšanos
 viņa tevi kopusi, kā māte pār savu bērniņu
 vaktējusi pār tevi grūtā brīdī, — tagad viņai šī jaukā
 tiesa var tikai būt tavā pretmīlestībā, tavā svētā savienošanā
 ar viņu! To tu viņai esi parādā — tā ir mana pārliecināšanās,
 ko es kā vīrs esmu izsacījis!» 
 
 «Tu esi vīrs, mīļo Juri. Tak vēl viens jautājums: vai
 tu domā, ka mana sirds ir svabada?» 
 
 «Es zinu, tā nav svabada. Neļaunojies,ka es tavus sirds
 noslēpumus, tā sakot, esmu uzminējis. Ātrāki, nekā tu to
 biji atzinis, es zināju, ka Klotilde tevi mīl, ka viņa tevi
 mīl neizsakot dziļi un karsti. Tādēļ es arī pazīstu iemeslu,
 kura dēļ viņa pēc Baha padoma aizceļoja. Klotildei ir 
 
 
 pirmās tiesības uz tevi, bet šīs tiesības nav izlietojamas;
 jūs abi jau esiet atzinuši, ka dzīves kārta, sadzīves aizspriedumi
 starp jums ir radījuši nepārkāpjamu vidus
 sienu. To pierāda Klotildes beidzamie vārdi: «Ar Dievu,
 Eduard, — uz visu mūžu!» Šos vārdus es it labi dzirdēju
 un nožēloju jūs abus. Bet šo vidus sienu var pārkāpt
 tikai izturēšanās, kas vīra, kas tevis nav cienīga, un to tu
 nekad nedarīsi. Tu nekad nepārkāpsi goda un pieklājības
 robežas, gribēdams Klotildes vecākos piespiest tev
 atļaut savas vienīgās meitas roku. Eduards Felzenbergs
 to mūžam nedarīs, un lai viņam arī nāve būtu klāt. — 
 Bet, kamēr tev no šīs puses jāatraujas caur nepārspējamiem
 kavēkļiem, tamēr tava sirds arī uz otru pusi nav
 gluži svabada. Kādēļ tu tā atraujies no vecā goda vīra
 Ozola? Ko viņš tev darījis? Kādēļ tu tā atraujies no Plieniem?
 Kādēļ tu šodien priekš trim nedēļām ar Elzu tik
 laipni runāji meža malā uz beņķa un vēlāk dancodams
 viņu nesi uz rokām kā dārgu, mīļu mantu? Sen jau tu
 esi atzinis viņas nepārspējamo skaistumu un viņas teicamās
 īpašības. Ja tu Klotildi nemīlētu, tad tu sen jau Elzu
 būtu izredzējies par līgaviņu un mēs laikam kāzas svinētum
 vienā reizē. Tagad tas, zināms, ir citādi. Tu jūties
 saistīts pie Klotildes. Tu esi par lepnu citai mīlestībai
 savā sirdī vietu atļaut, kamēr šīs saites pastāv. Bet nu tā
 lieta ir pārvērtusies. Klotildei tu nekā neesi parādā 
 — viņa tevi ir atsvabinājusi no jebkura pienākuma pret
 viņu. Turpretim Elzai tev jāpatencina tava dzīvība. Klotilde
 cieš zem aizspriedumu nastas, ko novelt nestāv tavā
 spēkā. Šī ciešana nerimsies, kamēr viņa tevi zinās svabadu,
 tā nostāsies jeb pārvērtīsies apziņā, ka kārta neaplaimo
 un ka ne ik reizes ir laime panākama, tiklīdz kā
 tu caur laulības saitēm viņai būsi pavisam zudis. Jūs, mācītie
 kungi, to saucat par rezignāciju, un šo sirds rezignāciju
 atradīs pie deviņdesmit starp simt sievietēm, kuras
 visas ticēja un cerēja laimīgas palikt caur savu pirmo
 mīlestību, bet taču atkal mīlēja otro un trešo reizi, lai
 mierīgākā laulības ostā varētu atzīt, ka mīlestības ziediem
 jāuzplaukst un jābirst, lai īstā dzīvē rastos augļi;
 ka pirmai, pārdabīgai jeb ideāliskai mīlestībai jāmirst,
 lai dabīgā, sadzīvei derīgā mīlestība varētu celties. Elzas
 mīlestība nav ne pārdabīga, nedz arī neizpildāma. Bet
 iekš tam viņa izšķiras no Klotildes mīlestības, ka šī ir gan
 dziļa un pastāvīga, bet ne tik dedzīga kā Elzas mīlestība.
 Šī līdzinājās vulkāna ugunīm, kas visu noposta un aprij, 
 
 
 kas ceļā. Klotildes mīlestība līdzinājās saulei, kas sasilda,
 dod dzīvību. Šinī svētā mīlestībā Klotilde arī beidzot atradīs
 sirds mieru, bet Elza ietu postā, ja viņas reiz liesmās
 aizdegusies mīlestība neatrastu vajadzīgo barību. — 
 Tu stāvi ceļa jūtīs izšķir pēc labākās sirdsapziņas!» 
 
 «Es apbrīnoju tavu aso prātu, tavu dziļo zināšanu par
 cilvēka sirds jeb dvēseles dzīvi,» Felzenbergs atbildēja.
 «Tev taisnība, mīļo Juri, tak ļauj man mierīgi apdomāties
 — galva man vēl nav visai stipra. Kur un kad tu ar
 tādiem jautājumiem esi nodarbojies?» 
 
 «Tu pats zini, ka es augstas skolas nekādas neesmu
 baudījis. Bet pati dzīve un sevišķi sadzīves viļņi ir skola.
 Bez tam, es savus vaļas brīžus neesmu velti valkājis, bet
 izlietājis, derīgas un viegli saprotamas grāmatas un laikrakstus
 lasīdams. Beidzot, es šogad no tevim daudz laba
 esmu mācījies, par ko es tev īpaši no sirds pateicos.» 
 
 «Tagad pastāsti man vēl, kādu sevišķu iemeslu dēļ abi
 citreizējie mežsargi tīkoja pēc manas dzīvības? Viņiem
 taču nenotika nekāda netaisnība, un kālabad viņi neņēma
 vietas kā tie seši, — es viņus tak pavisam neaizraidīju?
 Par mežsargiem viņi nevarēja palikt, tanīs vietās viņi nederēja,
 bet par kalpiem viņi taču varēja būt?» 
 
 «Skaidri nekā nevar zināt,» Juris atbildēja, «bet ļaudis
 stipri vien runā, ka viņi bijuši derēti slepkavas. Mazākais,
 viņu sievas nolādējušas zināmu vīru (te Juris Felzenberģim
 iečukstēja ausīs kādu vārdu), pie kura viņi
 slepeni gājuši. Bet caur izmeklēšanu nekas nav iznācis,
 jo pie dzīvības palicis uzbrucējs pastāvīgi liedzies, ka viņiem
 kāds līdzzinātājs būtu bijis.» 
 
 «Un ka tagad stāv Uplejā?» 
 
 «Viss pa kārtai. Ļaudis ļoti priecīgi, kamēr pagasta
 namā ir izlikts sludinājums, ka Felzenberģa kungs jau
 atveseļojas.» 
 
 «Pagasta namā sludinājums?» Eduards izbrīnēiies jautāja.
 
 «Ak tā, tu to nebūt nezini.» Juris viņam visu izstāstīja. 
 
 «Uzticīgās dvēseles!» Felzenbergs aizgrābtā balsī sacīja,
 kad Juris bija beidzis, un tad vēlējās iet zālē, kur visi
 famīlijas locekļi bija sapulcējušies. Iekam tas notika,
 Bahs ienāca ar vēstuli no barona Kronšilda; tanī stāvēja,
 ka Klotilde jau daudz labāka un drīz varēšot uzcelties. 
 
 «Vai tad Klotilde arī bija slima?» Eduards brīnīdamies
 jautāja. 
 
 
 «Jā; man liekas, ka ziņa par nelaimīgo notikumu viņu
 bija satricinājusi un iegāzusi karsonī.» 
 
 «Nožēlojamā, mīļā Klotilde — kaut tu jele reiz atrastu
 savu sirds mieru!» Felzenbergs skumīgi piezīmēja. 
 
 17. DZĪVĪBA PAR DZĪVĪBU 
 
 Plienu zāle šodien atkal bija svētku vīzē pušķota. Uplejas
 dārznieks un pagasta dailenītes, dabūjuši zināt, ka
 Felzenbergs šodien celsies, bija atnesuši dārza un lauku
 puķes, ar ko Plienu zāli un namu izpušķot. Priekšistabā
 gaidīja pagasta valdes locekļi, vecais Ozols un citi vīri,
 bet laukā liels pulks ļaužu, kas Felzenberģi gribēja redzēt
 un apsveicināt. 
 
 Uz Ošu Juri viegli atspiedies, Eduards ienāca zālē. Mazais
 Eduardiņš bija pirmais, kas savu krusttēvu apsveicināja.
 
 «Ontuli, tante Elza nošāva divi lēļus lazbainēkus!» viņš
 vēstīja un pieglaudījās Felzenberģim, kas rušināja viņa
 sprogainos matiņus un nobučoja viņa pieri. 
 
 Marija nāca savam brālim pretim un, prieka asaras
 raudādama, to sirsnīgi skūpstīja. 
 
 Bahs viņam vēlēja laimes uz ātru pieņemšanos spēkos.
 Elza sēdēja pašā zāles galā un — raudāja. Viņa bija bāla
 un ļoti satricināta. 
 
 «Un mana glābēja?» Felzenbergs gandrīz drebošā balsī
 jautāja. «Es to neredzu!» 
 
 «Tante Elza sēd kaktā un skaita pātarus,» mazais pļāpis
 vēstīja, redzēdams, ka Elza paņēmusi avīžu lapu un ar to
 slēpa savu vaigu. 
 
 «Elza!» Felzenbergs mīlīgi sauca un gāja uz to pusi,
 kur viņa sēdēja. 
 
 Elza pacēlās un nāca viņam pretim, savas acis slēpdama
 kabatas lakatā. Viņa bija ģērbusies tanī pašā smukā
 svārkā, kas viņai priekš trim nedēļām pa svētkiem bija
 mugurā. Viņas skaisto, mazo galviņu pušķoja daiļi saliktās
 kuplo matu bizes. Viņa atkal bija skaista — jo
 skaistāka tanī varonības spožumā, ko viņa bija iemantojusi
 caur knapi ticamu sirdību un izmanību un caur savas
 mīlestības svētām, karstām liesmām. Un pie tam viņa
 bija tik pazemīga un neapzinājās nedz šī spožuma, nedz
 sava nesalīdzinājamā skaistuma. Felzenberģim gāja saldas
 šaušalas caur sirdi un īkstīm, kad viņš Elzi uzlūkoja, 
 
 
 kad viņš, tāpat kā priekš trim nedēļām, viņas tuvumā sajuta
 to mīlīgo smaršu, kas skaistu, sirdstīru sieviešu tuvumā
 pat to visstiprāko vīru paspēj apreibināt... 
 
 «Ko es tev esmu parādā, Elza?» viņš mīlīgi vaicāja un
 viegli atņēma viņas lakatu no acīm. 
 
 Elza nekā neatbildēja, bet raudāja vēl vairāk. Šīs asaras
 bija dimanti, kas mirdzēja viņas acīs, uz viņas sakarsētiem,
 tagad uzplaukstošas rozes krāsai līdzīgiem vaigiem.
 
 «Ko es tev esmu parādā, Elza?» Felzenbergs atkal jautāja.
 
 «Ne nieka!» viņa atbildēja iz mocītās krūts. «Ko es darīju,
 to es darīju kā katra cilvēka pienākumu. Es jūs biju
 apbēdinājusi — ievainojusi — tagad mēs esam — līdzīgi!» 
 
 «Tikai kā cilvēka pienākums ir uzlūkojams tavs glābšanas
 darbs? Vairāk tu nekā nejūti priekš manis?» Felzenbergs
 pārmezdams jautāja. 
 
 Elza atkal sāka raudāt un paslēpa rokās savas acis.
 
 «Domā uz Klotildi, Eduard,» viņa knapi dzirdoši čukstēja.
 
 «Es zinu, ko es daru, uz kuru pusi sveras manas mīlestības
 svars, — dzīvība par dzīvību!» Eduards ātri atbildēja.
 
 «Tu nožēlosi, Eduard,» viņa atkal čukstēja un pieslējās
 pie viņa kamieša. 
 
 Eduards sirsnīgi apkampa Elzu un pirmo reizi skūpstīja
 viņas šķīstās rožu lūpas. Viņa pacēla savas skaistās
 acis, kurās vēl asaras mirdzēja, un uzlūkoja Felzenberģi
 ar neizsakāmu, dziļu mīlestību. 
 
 «Tava uz visu mūžu, Eduard,» viņa sacīja un spieda
 viņa bālo roku. «Es tevi aizvedīšu uz zofaju — tu esi
 piekusis.» 
 
 Eduards ļāvās sevi aizvesties un apsēdās. Bahs un Marija
 aizgāja pie jaunā pāra un tam sirsnīgi vēlēja laimes.
 Vecais Ozols pa tam bija ienācis un, prieka asaras raudādams,
 svētīja savu vienīgo bērnu un Felzenberģi. Atdusējies
 šis Elzu paņēma pie rokas un ar Ošu Jura piepalīdzību
 izgāja priekšistabā un tad uz lievenēm. Neizsakāms
 prieks parādījās uz visu atnākušo sejām, kad tie
 Felzenberģi ieraudzīja dzīvu un jau tik tālu atspirgušu.
 Bet, kad viņš, jebšu gan drusciņ vājā balsī, sacīja: 
 «Redziet, te ir manas dzīvības glābēja un līgaviņa,»
 tad gavilēšana negribēja ne rimties. Pilnas trīs nedēļas
 visā pagastā un apgabalā tikai Elzas slava un Felzenberģa 
 
 
 brīnišķīgā izglābšana bija ļaužu mutē — neviens
 nešaubījās, ka no abiem iznāks laimīgs pāris, un nu tas
 pa daļai jau bija piepildījies. 
 
 Felzenbergs bija piekusis un drīz atkāpās savā kambarī,
 Elza viņu vairs neatstāja un pakavēja viņam laiku,
 līdz viņš iemiga. Tad viņa skūpstīja viņa pieri un lēnām
 aizgāja. Ir viņai kāroja pēc miera. Viņa aizgāja savā
 istabā, iepriekš Ošu Jurim lūgusi, lai tas Felzenberģim paliek
 pie rokas. 
 
 Eduards tagad ātri atveseļojās un nāca pie pilna spēka.
 Klotildes dēļ viņš ar Elzi skaidri un gaiši izrunājās. Elza
 beidzot pilnīgi pārliecinājās, ka no viņu savienošanās ar
 Klotildi nevarēja ne domāt. Ir viņa pazina fon Kronšilda
 domas par ļaužu kārtām. Tāpat kā Eduards, tā arī viņa
 Klotildi paturēja mīļā atmiņā, runāja bieži no tās un nožēloja
 viņas sūro, nenovēršamo likteni. — Vēl kādu nedēļu
 Felzenbergs palika Plienos un pa to laiku pie Elzas
 atrada allaž jo vairāk teicamu, dižanas sirds īpašību.
 Viņš ne vien nenožēloja, ka ar Elzi saderinājies, bet jutās
 sevi tik mierīgu, tik laimīgu kā vēl nekad visā savā
 mūžā. Šad un tad šo laimi gan traucēja dzīvā atmiņa uz
 Klotildi, bet tā apziņa, ka viņš, vienkārt, ar to nekad nevarēja
 kļūt savienots un, otrukārt, savu svētāko pienākumus
 darījis, Elzai neslēpdams savu pretmīlestību, viņš atkal
 apmierinājās. Pie tam Elza viņu allaž uzturēja jautru
 un priecīgu, — neizsīkstošs bija viņas gara dāvanu, viņas
 laika kavēšanas līdzekļu avots, un, kad Felzenbergs viņu
 apkampa un uzlūkoja, tad zuda visas raizes, visi sirdēsti,
 — tad viņš ticēja, ka skaista un ar teicamām gara
 un sirds īpašībām apdāvināta sieva vīram sataisa, tā sakot,
 debess priekus zemes virsū. Grūti viņam bija no
 Elzas šķirties uz pāris dienām, kad Rumbenieks un Ošu
 Juris nākošā svētdienā ar karieti un četriem šķimeļiem
 viņam atbrauca pakaļ. Uplejā viņu saņēma ar vislielāko
 godu un prieku. Goda vārti bija taisīti, un neskaitāms
 ļaužu pulks viņu apsveicināja. 
 
 18. REZIGNĀCIJA 
 
 Daktera Baha ziniskiem izskaidrojumiem un Ošu Jura
 praktiskai filozofijai šimbrīžam bija taisnība. Kamēr Klotilde
 zināja, ka Eduarda sirds vēl ir svabada, tamēr tas
 viņai stāvēja priekš gara acīm kā ideāls, kas stāv ļoti 
 
 
 augstu un šinī brīdī nav sasniedzams, bet caur kādu piepešu
 pārvēršanos, varbūt caur kādu brīnumu, var nolidināties
 zemē, kur tas tad tiek sasniedzams. Ar citiem vārdiem:
 viņa tiešām slepeni cerēja, ka viņa Eduardu reiz
 sauks par savu. Šī cerība ļoti sašļuka, kad viņa dabūja
 dzirdēt, ka Elza, pati sevi netaupīdama, Felzenberģi izglābusi
 no nāves. Viņa pazina Elzas skaistumu un savādās
 gara dāvanas, kam neviens vīrs uz ilgu laiku nevarēja
 atturēties. To viņa īpaši bija ievērojusi pie barona
 Bušmaņa, kas, viņai pašai mīlestību melodams, vairāk nekas
 nebija kā Elzas vergs. Viņa pazina arī Felzenberģa
 prātu, kas tik augsti cenšas, un tādu darbu, kā Elza to
 bija padarījusi, tikai tā varēja atzīt un cienīt, kā viņš
 tagad to bija darījis. Šis varbūt bija vairāk viņas slimības
 cēlons nekā skumjas par Felzenberģa nelaimi, ko
 viņa nu gan no sirds nožēloja. Ziņa, ka Felzenbergs ar
 Elzu saderinājies, viņai nenāca negaidīta. Tak tā nepalika
 bez sava iespaida. Kamēr viņas vecākiem šī ziņa padarīja
 lielu un īstu prieku, tamēr viņa sevi jutās visai satriektu
 un uz pāris dienām gluži slimu, tā ka viņas vecākie
 stipri vien izbijās un domāja, ka viņa kritīs vēl
 grūtākā slimībā. Pa šo laiku viņa jo rūpīgāki un rāmāki
 pārdomāja savu likteni. Eduards viņai nu tiešām «uz
 visu mūžu» bija atrauts — nu viņa vairs nekā nevarēja
 cerēt. Bet taisni šī spējā atzīšana modināja viņas dvēseles
 spēkus un stiproja viņas enerģiju, patstāvīgu karošanu
 pret likteņa sitieniem. Dzīvot viņai taču vajadzēja,
 mirt viņa nevarēja, vairs negribēja. 
 
 «Mana sirds ir salauzta, bet ne nomirusi; mana laime ir
 noziedējusi, bet vislielākā nelaime vēl nav, kad nepiepildās
 sirds vēlēšanās. Es raudzīšu Eduardu aizmirst. Šī mana
 pirmā mīlestība lai man paliek par dārgu piemiņu,» viņa
 gudroja un tad modās uz strādīgāku dzīvi. Acīm redzot,
 viņa palika spirgtāka un spēcīgāka. Viņa pastaigājās, pabraukājās,
 apmeklēja mākslas izstādes un citas ievērojamas
 vietas Neapolē un palika jo dienas, jo jautrāka. Viņas
 vecākie priecājās par šo pārvēršanos. Redzēsim turpmāk,
 vai tā dibinājās uz pastāvīgiem pamatiem, vai Klotilde
 savu sirdi pareizi izprata un vai Baha psiholoģiskā
 teorija bija neapgāžama. 
 
 Barons Kronšilds, zinādams, ka viņa muižā viss ir kārtībā,
 jo tagad taču atkal Felzenberģa stiprā un izmanīgā
 roka to vadīja, bija nodomājis vēl kādas nedēļas palikt
 Itālijā, lai Klotilde pavisam izveseļotos. Necerētas, negaidītas 
 
 
 ziņas no Kurzemes šo rēķinumu, kā vēlāk redzēsim,
 izgaisināja, un tādēļ viņš līdz ar savu famīliju steigšus
 griezās atpakaļ. 
 
 19. SLEPENI SKAUĢI 
 
 Felzenbergs bija atkal pilnīgi iestājies sava daudzkārtīgā,
 plašā amata darīšanās. Kā senāk, tā viņš arī tagad
 strādāja un rūpējās ar visiem spēkiem, ka saimniecība
 visās daļās ietu pēc kārtas. Ļoti maz viņam bija vaļas
 nodarboties ar ko citu; tikai paviršus viņš lasīja avīzes,
 un svarīgākus notikumus tēvijā, kas tanīs nebija ziņoti,
 viņš tikai no barona Drahenklau un Lauenšteina dabūja
 zināt. Kā pazīstams, tanī laikā dažu galvās sacēlās veltīgas
 bailes. Daži šīs māksliski un ar sevišķu nodomu radītās
 bailes izlietoja pret saviem pretiniekiem, kam citādi
 nekā nevarēja piekļūt. Visiem gan būs zināms, ka toreiz
 daudz gluži nevainīgu cilvēku nāca lielās nepatikšanās,
 bet beidzot taču izrādījās, ka visas pret tiem celtās denunciācijas
 bija viltīgas un tikai izdomātas. Toreiz arī
 tā sauktie «jaunlatvieši» jo sekmīgāki spokoja dažu vīru
 galvās, jebšu vēl ne tagad nav pierādīts, ka tādi «jaunlatvieši»,
 kā tie toreiz spokoja dažu vīru galvās, tiešām
 esot. Tagad — gods cilvēku veselam prātam! — ikkatrs
 zin, ka latviešu tautā, it kā visās citās, ir attīstīti un neattīstīti
 cilvēki, kuriem kopā ir tikai uzticīgu un nesaderīgu
 pavalstnieku, bet nevis kaitīgi centieni, kā no dažiem
 pasaulē izpauda un latviešu attīstītiem locekļiem
 gribēja uztiept. Aiz šiem centieniem parādījās it kā bijāts
 ķēms, tā vēl šodien neizprotamā māņticība, ka kāds
 mūsu tik slaveni pazīstamais un visiem latviešiem tikpat
 augsti cienītais, kā karsti mīļotais tautietis un tāpat arī
 «Pēterburgas Avīzes» esot sataisījuši izdevīgu zemi un
 tanī iesējuši to sēklu, kuras augļi tagad parādoties «jaunlatviešos»
 un viņu centienos. Katru gaismas darbu, jā 
 — pat tos, kuru noziedzība pastāvēja tikai iekš tam, ka tie
 neaizliedza savu tēvu valodu, zināmi vīri bez žēlastības
 denuncēja par skādīgiem iedzīvotājiem un kārtības pretiniekiem.
 
 Šī denunciācijas sērga, zināms, arī pārgāja uz Uplejas
 apgabalu; ir tur, tā sakot, dienas laikā ar vējlukturi meklēja
 pēc «skādīgiem jaunlatviešiem», jebšu tos neviens
 pats cilvēks nebija redzējis, nedz arī kādus skādīgus centienus 
 
 
 pamanījis. Bet sērga, kas pārvēršas par vispārīgu,
 zināms, paģēr savus upurus. Par tādu upuri arī Felzenberģis
 bija izredzēts, jebšu tam vismazāk ko varēja pārmest.
 Bet slepeni skauģi akurāt viņa vislabākos darbus un to
 augļus grieza un izlietoja pret viņu. Barons Kronšilds,
 pēc tam kad slepkavība pret Felzenberģi nebija izdevusies,
 bieži vien dabūja gan no «uzticamas puses» parakstītas,
 gan neparakstītas vēstules, kurās visi uplejieši 
 — un Felzenbergs, zināms, kā tas visulielākais grēcinieks 
 — bija denuncēti par «jaunlatviešiem», kuru centieni drīz
 vien atnesīšot skādīgus augļus, kas «visu zemi» samaitāšot.
 Felzenbergs esot ietaisījis «slepenu grāmatu krātuvi
 un lasīšanas vietu», tur ļaudis sanākot un lasot «jaunlatviešu
 laikrakstus», kuri bez tam vēl esot izplatīti pa visu
 Upleju. Uplejā esot dibināta slepena biedrība, zem tā
 vārda «vingrošanas biedrība» taču nevis vingrošana tanī
 tiekot kopta. Dieva kalpošana pilī, kā tā senāk pastāvējusi,
 esot atcelta un tās vietā iecelta «jaunas modes» Dieva
 kalpošana, kas iznīcinot ticību un labus tikumus. Kamēr
 senāk uplejieši bijuši čakli baznīcas gājēji, tamēr tie tagad
 baznīcas laikā vazājoties pa laukiem un dārziem un
 svinot «nekārtīgus» svētkus, no kuriem ticīgam cilvēkam
 esot ar īgnumu jānogriežas. Esot arī nodomāts dibināt
 svētdienas skolu, kurā mācīšot, ka Dieva nebūt neesot.
 Uplejas abi kori svētas dziesmas un meldijas pavisam
 ienīdot un dziedot tikai «velna dziesmas». Godīgus vīrus,
 kā par piemēru, sirmo goda vīru Neumani, kas nepūšot
 šai taurē, «visu varenais» Uplejas muižkungs atceļot no
 amata. Jā, cik tālu bezdievība un pat slepkavība ievirtušās,
 to pierādot tas, ka pats «galva» kritis slepkavu
 rokās. Neviens vairs neesot drošs — vispārīga nedrošība
 esot cēlusies, ticība un Dieva bijāšana pavisam zudušas.
 Felzenberģa īstie palīgi esot paši «neticīgie» pagasta
 amata vīri, to starpā Balodis, kas tikai sevim ticot un
 valdības grožus neturot vis tik stipri kā citreiz Felzenberģis.
 — Par muižas saimnieci tagad esot iecelta meitene,
 kas dzenot netiklības un no pātariem nekā negribot
 zināt, kamēr Potivariene taču ārīgi esot bijusi dievbijīga
 sieva. — Felzenbergs sevi jau uzlūkojoties par Uplejas
 dzimtskungu. Viņš braucot tikai ar četriem zirgiem, viņam
 ceļot goda vārtus, ar saviem «pavalstniekiem» viņš
 dienām un naktīm dzīvojot pa kungu namu un zāli 
 — vīns plūstot kā ūdens. Puiši un meitas brūtējoties bez
 ziņas un neejot pie baznīckunga, kā tas līdz šim noticis. 
 
 
 Felzenbergs gandrīz ik dienas saņemot papīrus, kuros
 «nekas labs nevar būt». Beidzot, viņš tīkojot pēc pašas
 Uplejas, — esot uzmeklējis jeb taisījis kādu viltīgu dokumentu,
 pēc kura viņš sevi dēvējot par īsto Uplejas
 dzimtskungu. Drīz viņš sākšot vest procesi, un tā būšot
 tā zīme, lai nu it visi saimnieki ar savu dzimtskungu
 sākot procesēties. 
 
 Arī barons Drahenklau dabūja tādas vēstules, bet tas
 tās prasti iemeta papīru kurvī vai ugunī. Viņam it labi
 bija pazīstams, ka tās ir bezprātīgas, viltīgas denunciācijas.
 It par lielu brīnumu viņš arī no kādas ievērojamas
 puses dabūja rakstu, «lai paturot stingri acīs jaunlatviešu
 aģitatoru Eduardu Plēne, tā saukto Felzenberģi». 
 
 «Vai jau visi ārprātā?» barons Drahenklau iesaucas un
 arī šo papīri aizraidīja pie tiem citiem. 
 
 Ļoti pārsteigts viņš bija, kādā novembra dienā no sava
 vecā drauga, barona Kronšilda saņēmis vēstuli, rakstītu
 Liepājā, ka viņš otrā dienā būšot mājās un lūdzot viņu
 tanī dienā atbraukt uz Upleju — abiem esot ļoti steidzama
 sarunāšanās. 
 
 «Te nu lai cilvēks paliek pie prāta,» sirmais barons
 noņurdēja. «Kas tā var būt par steidzamu sarunāšanos?
 Un tā piepeši pārbraukt, ka es neko neesmu dabūjis zināt!
 Man liekas stipri vien, ka arī manam vecam draugam
 tādas jaukas vēstules būs piesūtītas.» 
 
 Otra rītā viņš lika aizjūgt un aizbrauca uz Upleju. 
 
 20. PĀRSTEIGŠANĀS 
 
 Uplejas dzimtskungi, nevienam negaidot un necerot,
 pēc tam otrā dienā pārbrauca. Barons Kronšilds ļoti izbrīnījās,
 redzēdams, ka viņa muiža vēl tanī pašā vietā un
 ka viss cik no ārienes varēja redzēt ir teicamā
 kārtībā. 
 
 Felzenbergs nebija mājās. Vakarā priekš tam viņš bija
 nojājis uz Plieniem, lai no rīta agri varētu būt mežā, kur
 liels pulks ļaužu strādāja pie tīrīšanas un grāvju rakšanas.
 Tikai otrā vakarā viņš solījās būt mājās. No Elzas
 viņš bija atvadījies vakarā vēlu. Viņa bija ļoti nemierīga,
 un, kad Eduards šķirdamies viņu skūpstīja, tad viņa
 to dedzīgi apkampa un, savu skaisto galvu pieslējusi pie
 viņa vaiga, rūgti raudāja, sacīdama: 
 
 «Es nezinu, kas tas ir, bet man ir ap sirdi, it kā mēs
 beidzamo reizi redzētos, it kā mēs šovakar šķirtos — uz
 visu mūžu!» 
 
 Felzenbergs smējās un viņu apmierināja. 
 
 «Tev ir ļoti dzīva fantāzija,» viņš sacīja, «un man tiešām
 liekas, ka tu maz staigā pa lauku; tavas asinis pie
 tam vainīgas, ka tava sirds tik bailīga. Apmierinājies,
 mīļā līgaviņ, — rītu un parītu smiesies par savām veltīgām
 bailēm.»  
 
 «Lai Dievs dotu,» viņa atbildēja, un ilga, sirsnīga skūpstīšanās
 aizzieģelēja atvadīšanos. 
 
 Kad barons Drahenklau atbrauca Upleja, tad Kronšildi
 jau bija mājās. Abi draugi apsveicinājās visai sirsnīgi. 
 
 «Kā tu tā piepeši pārbrauci?» Drahenklau jautāja. 
 
 «Tūdaļ es tev to izskaidrošu,» Kronšilds atbildēja un
 paņēma lielu paku vēstuļu no sava rakstāmā galda. «Še,
 lasi tās!» 
 
 Vēstules ātri izlasījis, barons Drahenklau gardi smējās. 
 
 «Vai tas ir, kas tevi tik steigšus dzina uz mājām? Ja
 tas tā ir, tad tu vēl bez bēdām varēji palikt Itālijā. Ir
 es esmu saņēmis šīm līdzīgas denunciācijas, bet es visām
 ierādīju vietu papīru kurvī vai kamīnā. Un šīs divi vēstules,
 uz ko tu liec vislielāko svaru, ir tie prastākie meli,
 ko vien var izdomāt. Vai tu nezini, ka abi vīri, kas tur
 parakstījušies, šinī lietā nebūt nav «uzticama puse», jo
 tie taču ir Felzenberģa ienaidnieki! Vai tev nebūt vairs
 nav atmiņā, kas notika īsi priekš tavas aizceļošanas? Felzenbergs
 ir goda vīrs un tīrs cilvēks. Tādas lietas, kā viņam
 te pārmet, viņš gan ar vislielāko īgnumu atraidītu.
 Apmierinājies un slavē Dievu, ka tu tādu muižkungu esi
 dabūjis. Drīz tu pārliecināsies, ka Uplejas saimniecība ir
 ļoti teicama un ka starp ļaudīm ir ieviesies ļoti labs gars,
 kamēr Felzenbergs te ir. Godīgākus, paklausīgākus un
 mīļākus cilvēkus tu vairs nekur neatradīsi. Tavi ļaudis ir
 kā pārvērtušies, kamēr Priede un viņa abi biedri te vairs
 nedzen savus nedarbus.» 
 
 «Es tevim labprāt gribu ticēt,» barons Kronšilds atteica,
 «bet taču es vēlētos pārliecināties, vai minētās denunciācijas
 arī tanī ziņā ir viltīgas, kas tur no tiem «slepeniem»
 papīriem un viltīgiem dokumentiem ir rakstīts. Es gribu
 Felzenberģa papīrus cauri lūkot! Viņš ir jauns cilvēks
 un drīz var krist skādīgu aģitatoru nagos!» 
 
 «Felzenbergs!» barons fon Drahenklau iesaucās, «Ne
 mūžam tas nevar būt! Un kur tad mums ir tie «aģitatori»?
 
 
 Tie mīt Felzenberģa pretinieku galvās. Vai tas vīrs,
 ko viņi piemin, ir aģitators? To nevar liegt, ka V. nav
 bijis diezgan uzmanīgs, it vienkāršu lietu, ka tā pēc tam
 simtkārt pa avīzēm sludināta, spekulantiem un nesaprašiem
 atļaudams uzpūst par «tautas jeb politisku» lietu.
 Bet aģitators viņš nav! To pierāda arī tiesas spriedums,
 kas viņu no jebkuras vainas atsvabinājis. Kādēļ ļaudis
 gāzās prom uz Iekškrieviju baru bariem, jebšu V. bija
 skaidri un gaiši izsludinājis, ka tikai kādām famīlijām ir
 vieta viņa pirktā muižā? Mūsu neattīstīto ļaužu lētticība
 un vieglprātība pie tam ir vainīgas, zināms gan — arī
 mūsu pašu nerēķināšana. Kādēļ no Uplejas, no manas un
 Lauenšteina muižas neviens negāja? Kur ļaudīm labi klājas,
 no turienes tie neaiziet. Uz Iekškrievijas citām guberņām
 iet arī nebūt nav grēks — tās taču ir mūsu tēvija
 tāpat kā Baltijas guberņas. Tomēr tā bez ziņas un apdoma
 atstāt savu dzimteni un bariem aiziet nav pareizi — tas
 atriebjas pie pašiem vieglprātīgiem, un, kas tos uzmudina
 uz tādu aiziešanu, ir tēvijas un ļaužu ienaidnieks. Bet V.
 to nav darījis, ja mēs gribam taisni būt. To darīja tie,
 kas V. uzticību nelietīgi valkāja. Vēl reizi es saku: V.
 gan mīlē savu tautu, bet aģitators viņš nav! Laba viņš
 gan ir darījis, sevišķi ar visiem spēkiem rūpēdamies par
 mūsu dārgās tēvijas kuģniecību. — Arī no viņa dibinātās
 un izdotās «Pēterburgas Avīzes» nav tik ļaunas, kā
 tās izpaustas. Tiesa, ka daži raksti tanīs varēja būt lēnāki,
 bet tiesa ir arī, ka mūsu sadzīvē ir tik daudz to
 graizāmo vājību. Daži, kas šo laikrakstu tik bargi notiesā,
 darītu daudz labāki, savas vainas atzīdami. Es esmu pārliecināts,
 ka pēc gadiem rakstīs un uzrādīs mūsu sadzīves
 vainas vēl brīvāki un asāki, un tad nebūs iespējams
 publikas balsi apspiest — tad šī balss būs jāievēro. Pavisam
 mēs rēķinām ar neīstiem skaitļiem un dusmojamies,
 ka tie sāk atmosties un galvu cilāt uz attīstību, ar ko
 mums būtu jādzīvo labā draudzībā, — kas mums neievērojami
 nebūtu vis jāatstāj. Tas ceļš, ko mēs eimam, mūs
 akurāt aizvedīs uz mērķi, no kā mēs bēgam. Tādēļ ir arī
 gluži bezprātīgi biedrību, kas nodomājusi sekmēt tautisku
 pašapziņu un izplatīt gaismu, ar nicināšanu nosaukt
 par «klubu namu» utt. Jo tie centieni, ko tur sekmē, ir
 uzlūkojami par tiltu, kas mūs savieno ar to tautu, kuras
 ceļi iet gluži blakus mūsu ceļiem. Kas šo tiltu grib nopostīt,
 tas mūs grib padarīt vientuļus un — tādēļ vājus!
 — Lai mēs pielūkojam, ko mēs darām, bet par visām 
 
 
 lietām: lai mēs neejam politisku neattīstītu galviņu pavadā,
 lai neklausām viņu bailīgu murgu brēkai!» 
 
 «Tad jau būs vēl labāki, kad es pats būšu atradis, ka
 Felzenbergs ir nevainīgs — apmelots un ka visas denunciācijas
 ir meli,» barons Kronšilds tiepās. 
 
 «Bet vai tu nebūt neapdomā, ka tu Felzenberģi ļoti
 dziļi ievainosi, viņam tādu neuzticību parādīdams, viņam
 klāt neesot, izmeklēdams viņa papīrus, it kā viņš būtu
 kāds ļaundaris? Un tomēr viņš tevim tikai labu darījis,
 strādājis un rīkojis bez apnikšanas, it kā par savu labumu
 gādādams! Tu nepazīsti Felzenberģi un viņa īsto
 dabu. Tā ir dimants zelta kausā!» barons Drahenklau atbildēja.
 
 «Pārliecinājies no viņa nevainības, es viņu vēl vairāk
 cienīšu,» Kronšilds stīvējās. 
 
 «Tavs prāts lai notiek — bet savas rokas es mazgāju
 nevainībā!» 
 
 Barons Kronšilds skandināja. Ošu Juris ienāca. 
 
 «Vai tev ir jaunā muižkunga istabu atslēga?» 
 
 «Jā, cienīgs tēvs.» 
 
 «Vai tu zini, kur stāv viņa skapju un citu ieliekamo
 vietu atslēgas?» 
 
 «Felzenberģa kungs visas savas lietas tura neieslēgtas
 tikai dzelzs naudas skapis ir aizslēgts.» 
 
 «Tad labi. Nāc mums līdz,» barons Kronšilds pavēlēja. 
 
 «Jā, jā, cienīgs tēvs,» Juris atbildēja un gāja līdz.
 Abiem baroniem klātesot, viņš atslēdza Felzenberģa istabas.
 
 Abi kungi pārlūkoja viņa papīrus. Uz rakstāmā galda
 bija dažādas vēstules, visas teicamā kārtībā. Darīšanu
 raksti bija vai nolikti vai apslodzīti, vai vākā šūti un
 aprakstīti; privātvēstules visas bija jaukā, no Elzas dāvinātā
 mapē. Arī viņas pašas vēstules tur atradās. Barons
 Kronšilds priecājās par tik jauku un sirdstīru rakstīšanu.
 Elza tak bija viņa audzēkne! Ekonomijas grāmatas
 bija vestas glīti un rūpīgi. Galda šūplādē atrada garu listi
 par Uplejas nabagiem un bāriņiem, kam Felzenbergs bija
 nolēmis un pa daļai jau izdalījis tos 500 rubļus, kas bija
 pielikti viņa algai. Turpat atradās rūpīgi izstrādāta programma
 priekš dibinājamās svētdienas skolas, pamācīšana
 vingrošanā un grāmatu krātuves kārtības rullis.
 Otrā šūplādē bija plaša programma, kādā vīzē Uplejas
 mieži ar sekmi kopjami, cik asu malkas un baļķu par
 gadu var izdot un kurās vietās var griezt zemes malku. 
 
 
 Tad bija vēl dažas citas programmas, p.p., par jaunu ķieģeļu
 un kaļķu cepļa celšanu, par pļavu pārlabošanu, par
 lauku derīgāku iegrozīšanu un tā pr. Uz lasāmā galda
 bija «Rigache Zeit.», visi latviešu laikraksti pa vienam
 eksemplāram un dažas zemkopības un mežu kopšanas
 avīzes, un dažādas ziniskas un māksliskas grāmatas, visas
 teicamā kārtībā. Arī Felzenberģa palielā bibliotēkā atrada
 tikai derīgas grāmatas. No «aizliegtiem» papīriem,
 «kur nekas labs nevar būt», neatrada ne jausmas. 
 
 «Tiešām, te ir ko priecāties,» barons Kronšilds sacīja.
 «Tik darbīga un vispārīgi attīstīta vīra es otra vēl neesmu
 redzējis! Man jākaunas, ka es šo sekmīgo un lietderīgo
 darbošanos salīdzinu ar saviem darbiem. Kad tā strādā,
 tad ir gan vērts, ka cilvēks studē. Un pie tam Felzenbergs
 ir tik labdarīgs! 500 rubļu viņš atdod nabagiem un
 bāriņiem. Ir gan vīrs, ko var apkampt. Nu es atzīstu pats,
 ka tev ir taisnība, mīļais draugs, un ka visas denunciācijas
 ir gluži viltīgas. To es no tiem vīriem taču nebūtu
 domājis. Kā viņus nu vairs var cienīt! Kādu ļaunu priekšzīmi
 viņi dod citiem, kur viņiem taču vajadzētu labu
 priekšzīmi dot! Kā saskan viņu jaukie vārdi ar tādiem
 darbiem? Lai Dievs ir žēlīgs!» 
 
 Barons Drahenklau priecājās, ka viņa draugam zvīņi
 bija nokrituši no acīm. Abi kungi jau gribēja iet, kad
 Ošu Juris, kas aiz dusmām par tādu izkratīšanu gandrīz
 raudāja, ironiskā balsī sacīja: 
 
 «Cienīgs tēvs, Felzenberģa kungs tur arī mēdz paglabāt
 savus papīrus, varbūt jums tos vajaga!» Viņš rādīja
 uz kādu tikko pamanāmu un aizslēgtu šūplādi grāmatu
 skapī. 
 
 «Tā jau aizslēgta,» barons atbildēja. 
 
 «Te ir tā atslēga,» Juris rādīja uz kādu plaukta stūri.
 Viņš zināja, ka Felzenbergs šinī šūplādē uzglabā visus papīrus,
 kas uz viņa paša būšanām zīmējas, un šīs bija tik
 tīras un skaidras, ka pat saules gaismā brūces pie tām
 nevarēja atrast. 
 
 Šūplādē bija Felzenberģa diploms, abas zelta medaļas,
 viņa skolas cenzūras, dažas vēstules no nelaiķa tēva un
 mātes, īsi uzzīmējumi, ko «vecais Jānis» bija stāstījis, un
 daži citi raksti. Šūplādes pašā galā bija lasītājiem jau
 pazīstamais dokumentu paciņš. 
 
 Barons Kronšilds to paņēma un lasīja uzrakstu:
 «Uhrkunden so sich bezwecken auif dem Ursprung Derer
 von Plehnen genannt Felzenberg.»
 
 
 «Kas tas?» viņš iesaucās. «Derer von Plehnen genannt
 Felzenberg! Vai tad Felzenberģi muižnieki? Vai šie būs
 tie papīri, kas esot atrasti jeb viltīgi taisīti?» Viņš atdarīja
 paciņu. 
 
 «Von Gottes Gnaden Wir Jacob in Lifland, zu Cur land
 und Semgallen Hercog —» «Ulricus von Krohnschildt»
 «Micus von Plehnen genannt Felzenberg» 
 «Ulricus von Krohnschildt leiblichen Sohn gerettet —» 
 «das Indigenat zu ertheilen» «als haben Wir 
 gedachten Micus von Plehnen genannt Felzenberg nebst
 Familien und'Nachkommenschaft von der Leibeigenschaft
 und ertheilen ihm und allen seinen. Nachkommen das
 Indigenat —» «Obersecretarius Bartholdi Meyer —» 
 «Ritterbuch» «dotiret habe zu ewigem Bezitz unter
 dem Nahmen «Plehne Bezitzlichkeit» «anerkannt und
 rechtsamst bestätiget sein. —» 
 
 Ekau 1649. 
 
 Jacob, Hercog zu Curland.» 
 
 Tā sakot, bez elsas barons Kronšilds šo dokumentu
 bija izlasījis, tikai tās svarīgākās vietas dikti izsacīdams.
 Viņš apsēdās. 
 
 «Vai tev no šī dokumenta bija kas zināms?» viņš jautāja.
 
 «Nē,» barons Drahenklau atbildēja un arī apsēdās. 
 
 «Bet šis manifests ir oriģināls — nav vis viltīgs jeb
 pakaļtaisīts — re, te ir hercoga Jēkaba paša paraksts, es
 to labi pazīstu — man ir daudz darīšanu bijis ar viņa
 parakstītiem dokumentiem un re, te viņa zieģelis, nešauboties
 īsts un labi uzturējies. — Tātad Felzenbergs ir
 muižnieks — tas ir lēti pierādāms — Uplejas baznīcas
 grāmatas to izrādīs, ja arī citu pierādīšanu trūktu, es
 zinu, tās sniedzas, mazākais, līdz hercoga Jēkaba laikiem.
 Bet kas tā par «Plehne Bezitzlichkeit»? Vai tā ir tagadējie
 Plieni? Bet tas nevar būt — toreiz tik mazu zemes
 gabalu nemēdza dāvināt. Un kā tas nācis atpakaļ pie Uplejas!
 Ha, ha, ha,» barons smējās, «vai zini, ļoti lēti var
 gadīties, ka man gribot negribot Felzenberģim jāatdod
 pus Uplejas!» 
 
 «Nu, nu, tik traki jau nebūs,» barons Drahenklau mierināja
 savu draugu un tad runāja tālāk: «Pēc manām domām,
 mums visi šie papīri ar apdomu jālūko cauri, lai
 zinām, kas ir, kas nē.» 
 
 
 «Tev taisnība, ņemsim tos līdz. Juri, nāc šurp!» Kronšilds
 sauca. 
 
 Juris atnāca. 
 
 «Tu esi par otru liecinieku, ka es šeit no fon Felzenberģa
 kunga skapja cauri lūkošanas dēļ esmu paņēmis 
 — paga, cik papīru? Piecpadsmit,» viņš izskaitīja. «Saki
 fon Felzenberģa kungam, ka es darīšu tā, kā no goda
 vīra var prasīt, un lai es arī nabags paliktu kas viņam
 nāksies, es viņam visu atdošu, līdz beidzamai artavai!» 
 
 To sacījis, barons Kronšilds pacēlās un lepni aizgāja,
 visus papīrus cieti rokā turēdams, ka neviens neizkrīt. 
 
 «Na, ja Uplejā dienas laikā nespoko, tad es negribu
 Juris būt,» Ošis sacīja, aizslēdza Felzenberģa durvis un
 aizgāja. 
 
 Abi draugi steidzās uz Kronšilda rakstāmo istabu. Juris
 un visi citi dienderi saņēma pavēli, ka lai viņus netraucētu.
 Barons Kronšilds aizslēdza durvis un tad kopā ar
 Drahenklau sāka lasīt vienu papīri pēc otra. Ulrika fon
 Kronšilda dāvināšanas dokumentu izlasījuši, viņi apstājās. 
 
 «Es nebūtu citādi darījis,» Uplejas dzimtskungs sacīja.
 «Plienu Mikus bija izpelnījies muižnieka kārtu un zemi.
 Šis zemes gabals ir ļoti liels, te apzīmētās robežu vietas
 man ir ļoti labi pazīstamas — tās vēl visas pastāv. Bet
 kā šī zeme nākusi atpakaļ pie Uplejas?» 
 
 «Te būs,» fon Drahenklau iesaucās, «kontrakts ar Pēteri
 fon Felzenberģi no 1722. gada; laikam tas izšķirs.»
 Viņš to lasīja priekšā.
 
 «Tā, tā,» Kronšilds runāja. «Par 5000 dālderu šī zeme
 aizķīlāta, bet, ja daudz, tikai uz divdesmit pieciem gadiem.
 Arī ilgs laiks. 1747. gadā Felzenberģim savu zemi
 vajadzēja dabūt atpakaļ. Kādēļ tas nenotika?» 
 
 Drahenklau lasīja citu papīri. 
 
 «Ah — tas lēti protams,» Kronšilds piezīmēja. «Kristofors
 fon Felzenbergs kļuva uzaudzināts pie kāda zemnieka,
 bez skolām, bez nekā. Uzaudzis tas iestāja sava
 tēva Pētera pēdās, t.i., Plienu mājās. Šis Pēteris, liekas,
 būs kritis nabadzībā caur savu labsirdību pret Opperšteinu,
 kas viņu laikam piekrāpis jeb nav spējis tos 5000
 dālderu atmaksāt. Toreiz tā bija liela nauda. Kristofors
 jeb Kristaps, kā zemnieki to sauca, tad nu bija zemnieks
 Plienos. Kā liekas, šos dokumentus viņš tikai vēlāk dabūjis
 un varbūt vairs nav varējis izlietot. Viņu varēja pārsteigt
 ātra nāve. Viņa mājas laikam valdīja kāds cits, kas
 varbūt maksāja nomu, lai Kristoforu varētu uzaudzināt. 
 
 
 Kam šī noma maksāta, kas to lai zin, bet tik daudz var
 atzīt, ka Kristofors, mazākais, no iesākuma sevi nav uzlūkojis
 par Plienu īpašnieku, bet tikai par nomnieku; pieņemams,
 ka viņš savu nomu nemaksājis vis naudā, bet
 atlīdzināja caur to, ka viņš Uplejā bija par uzraugu. 
 — Tāda maldīšanās viņos «nepapīru» laikos ļoti viegli varēja
 notikt. Kristofora dēlam tad gan ne prātā nenāca
 Plienus paģērēt par velti, tikai, zemnieks būdams, viņš
 maksāja nomu kā visi citi saimnieki. — Bet nu — kas
 tagad būs?» 
 
 «Pēc manām domām, Eduards Felzenbergs jeb fon Plehnen
 genannt Felzenberg ir ne vien šī vārda un muižnieka
 kārtas, bet arī visas te minētās zemes mantinieks,»
 barons Drahenklau atbildēja un mierīgi braucīja savu
 sirmo, garo bārzdu. «Par to tak nav jāšaubās,» barons
 Kronšilds ierūcās, «bet cik atlīdzināšanas Felzenberģim
 nākas par tiem augļiem, kas viņam, mazākais, par beidzamajiem
 desmit gadiem jādabon? Tas ir jautājums.» 
 
 «Paga, cik to augļu ienes minētais zemes gabals?» barons
 Drahenklau jautāja.
 
 Kronšilds apskatījas savas ekonomijas grāmatas. Pēc
 kāda brīža viņš sacīja: 
 
 «Iznāk liela summa — lielāka, nekā es domāju! Redzi,
 piecpadsmit mājas, sudmalas un divi krogi kopā ienes
 par gadu —» viņš saskaitīja — «3360 rubļu. Ja ienākšanas
 no meža nebūt nerēķina, tad par 10 gadiem allaž
 ienāk 33 600 rubļu — prāva summa!» 
 
 «Bet vai tad Felzenbergs tik daudz paģērēs?» 
 
 «Es tak no viņa neizlūgšos dāvanas, un pēc taisnības
 man tik daudz jāmaksā!» Kronšilds ātri atteica. 
 
 «Bet kā tas ir ar to muižnieka kārtu un ar visu šo tiesību
 pierādīšanu!» barons Drahenklau jautāja. Tanī brīdī klaudzināja
 pie durvīm. Kronšilds tās atdarīja. Ošu Juris pieteica
 baronu Lauenšteinu. 
 
 «Lūdzu, barona kungs, šurp!» 
 
 «Jā, jā, cienīgs tēvs.» 
 
 Lauenšteins bija braucis Felzenberģi apmeklēt, bet, dabūjis
 dzirdēt, ka Kronšildi nupat kā pārbraukuši, viņš,
 zināms, tūdaļ pieteicās, ar Felzenberģi cerēdams vēlāk
 sastapties. 
 
 «Jūs nakat pašā laikā,» barons Kronšilds, savu mīļo
 viesi sirsnīgi apsveicinājis, uz to sacīja. 
 
 «Redziet — šeitan ir savādi, nešauboties īsti dokumenti,
 kas zīmējas uz mūsu Felzenberģi. Esiet tik labi, izlasat 
 
 
 tos un tad sakāt mums savas domas. Jūs esat jaunāku
 laiku jurists — es esmu no vecajiem. Pa tam tiesu zinība
 ir ļoti attīstījusies.» 
 
 Lauenšteins labprāt paklausīja, un abi vecie kungi bija
 atkāpušies otrā istabā. Visus dokumentus ar apdomu izlasījis,
 viņš ataicināja vecos kungus un sacīja: 
 
 «Pēc manām domām, visi šie dokumenti ir īsti — nav
 vis pakaļtaisīti. Iz tiem ir viegli pierādāms, ka Eduards
 Felzenbergs, šī vārda un šīs ģimenes beidzamais un vienīgais
 vīriešu kārtas loceklis, ir ne vien muižnieks, bet
 arī «Plehne Bezitzlichkeit» mantinieks. Gan te ir piezīmēts,
 ka hercoga Jēkaba pavēle, lai Mikus fon Plehnen
 genannt Felzenberg un viņa famīliju ar visiem pēcnākamiem
 ieraksta muižnieku grāmatā, nav kļuvusi izpildīta,
 bet tāda izpildīšana ir tikai ārīgas formas nokavēšana,
 kas minēto manifestu nekādā vīzē nevar atspēkot, nedz
 padarīt par nederīgu. Hercogs Jēkabs bija firsts un valdnieks
 «no Dieva žēlastības», un viņa varā stāvēja pilnīgi
 piešķirt muižnieku kārtu. Šī piešķiršana pati caur sevi
 padarīja par muižnieku, vai kāda korporācija ar to bija
 mierā vai ne. Tikai pašam ķēniņam bija vara hercoga
 nosacījumus apgāzt, bet šinī lietā tāda apgāšana, kā diezgan
 gaiši redzams, gan nebūs notikusi. 
 
 Kurzemes vēsture no hercogu laikiem ir ļoti bagāta ar
 gadījumiem, kur muižnieku korporācija pretojas hercoga
 pavēlēm; bet tāda pretošanās tikai tad notika ar sekmi,
 kad ķēniņš to atzina un hercoga nosacījumus atcēla, kas
 visai reti atgadījās. — Tās zemes dēļ var procesēties,
 taču Felzenberģim beidzot paliktu virsroka, jo tik svēta
 zvērastība, kā Uldriķis fon Kronšilds to izsacījis un tad
 vēlāki atjaunojis minētā dāvināšanas dokumentā, ne caur
 kādu spēku nav apgāžama. Pierādāms arī ir, ka viņa pēcnākamie
 to gandrīz simt gadus cienījuši un piepildījuši.
 Tikai 1722. gadā tās nosacījumi caur brīvprātīgu līgumu,
 bet tikai uz 25 gadiem, pa daļai tiek pārgrozīti. Pēc šī
 laika, t.i., 1747. gadā, viņa atkal pilnīgi nāk spēkā, un,
 kad tas tomēr nav noticis, tad jāpieņem nezināšana un
 maldīšanās no abām pusēm. Bet caur to īpašuma tiesības
 nenovecojas jeb neizdziest. Tādēļ Felzenberģim gan būtu
 jādabon atlīdzināšana, mazākais, par desmit gadu augļiem,
 ko Uplejas dzimtkungi nepareizi jeb bez kādas tiesības
 baudījuši, un, kā pats par sevi saprotams, visa tā zeme,
 kas dokumentos apzīmēta.
 
 Bet visa šī lieta jau ir izšķirta. Vai jūs, cienījamie
 
 
 kungi, šo dokumentu arī esiet lasījuši?» Lauenšteins jautāja,
 kādu ļoti jaunu papīri rokā turēdams. 
 
 «Nē — to mēs pavisam neesam ievērojuši. Kas tas ir?»
 Kronšilds jautāja.
 
 «Tad atļaujiet, ka es jums to lasu priekšā,» Lauenšteins
 lasīja: 
 
 «Testaments 
 
 Visiem, kam te daļas, bet sevišķi visiem maniem mantiniekiem
 un pēcnākamiem, ja Dievs man tādus piešķirtu,
 lai nāktu pazīstams un zināms, ka šis ir mans prāts un
 mana beidzamā vēlēšanās. 
 
 Art. 1. 
 
 Pēc šādiem dokumentiem: (te bija apzīmēti it visi lasītājiem
 jau pazīstamie dokumenti) es kā fon Plehnen,
 sauktu Felzenberģu, ģimenes beidzamais loceklis un vienīgais
 vīriešu kārtas mantinieks baudu muižnieku kārtas
 tiesības un bez tam vēl to tiesību no Uplejas cienījamā
 dzimtskunga, mana un manas māsas tēvišķīgā audzinātāja,
 barona Leonarda fon Kronšilda prasīt atpakaļ to
 minētos dokumentos jo tuvāki aprakstīto zemes gabalu
 zem tā vārda «Plehne Bezitzlichkeit», līdz ar augļiem,
 kas man pienākas, mazākais, par desmit beidzamajiem gadiem,
 un ko Uplejas dzimtskungi — es esmu pārliecināts,
 nezinādami — bez taisnības baudījuši. 
 
 Art. 2. 
 
 Atzīdams, ka nekādas šūpulī iemantotas personiskas
 privilēģijas cilvēku nespēj padarīt par īstu jeb prāta
 muižnieku un ka šis goda vārds katram pašam jāizpelnās
 caur saviem darbiem, caur visu savu dzīvi, — es priekš
 sevis un saviem pēcnākamiem caur šo atsakos no tām
 personiskām tiesībām, ko minētie dokumenti man un viņiem
 piešķir. Uz šo atsacīšanos mani paskubina tā vēlēšanās,
 lai manas īstās kārtas dēļ neceltos veltīgs troksnis,
 caur ko varbūt dažas pārvēršanās varētu gadīties. Es
 esmu pārliecināts, ka mani pēcnākamie šo manu prātu
 un vēlēšanos cienīs un darīs pēc manas priekšzīmes. 
 
 Art. 3. 
 
 Vairāk nekā 300 gados Uplejas dzimtskungi, Kronšildu
 baroni, manai ģimenei ir tikai labu darījuši, sevišķi tagadējs
 dzimtskungs Leonards un viņa laulātā draudzene ir
 ne vien pret maniem vecākiem teicami darījuši, bet arī 
 
 
 tēvišķi gādājuši par manu un manas mīļotās māsas Marijas
 kārtīgu audzināšanu un skološanu. Visvairāk mums
 viņiem jāpatencina tas godīgais stāvoklis sadzīvē, ko mēs
 tagad ieņemam. Mūsu pateicīgā sirds mūs dzen kādu
 daļu no tiem upuriem, ko viņi priekš mums nesuši, atlīdzināt,
 jebšu tie pilnīgi nav atlīdzināmi ne ar visas pasaules
 zeltu. Tādēļ mēs savā dzīves laikā svēti atsakāmies
 no visām savām tiesībām, kas zīmējas uz zemes
 gabalu «Plehne Bezitzlichkeit», un no visiem augļiem, kas
 mums par to pienāktos. Bet, kad mēs mirstam, tad par
 visu šo tiesību vienīgo mantinieci caur šo mēs ieceļam
 Leonarda fon Kronšilda kunga vienīgo meitu Klotildi
 fon Kronšild, kura mums allaž bijusi mīļa draudzene un
 māsa. Ja viņa mirtu bez pēcnākamiem, tad šīs no viņas
 iemantotās tiesības pāriet uz viņas citiem īstiem mantiniekiem.
 
 
 Art. 4. 
 
 Par šī sava beidzamā prāta un svētas apsolīšanas izpildītājiem
 mēs lūdzam un ieceļam: 
 
 1) baronu Teodoru fon Lauenšteinu; 
 
 2) advokātu Kārli Riekstiņu un 
 
 3) dakteri Voldemāru Bahu, tagadējo Plienu māju īpašnieku.
 
 
 Art. 5. 
 
 Šis testaments ir rakstīts divos eksemplāros, no kuriem
 viens ir paglabājams virspilstiesā, otrs nodots Dr. V. Baham.
 
 Mēs ceram un esam pārliecināti, ka mūsu mīļotā draudzene
 un audzēkņu māsa Klotilde fon Kronšild šo mūsu
 vēlēšanos un beidzamo prātu cienīs un piepildīs. Dievs
 lai sekmē viņas dzīves ceļus un lai ir mums visiem žēlīgs! 
 
 Uplejā, 1. oktobrī 1869. 
 
 Eduards fon Plehnen, saukts Felzenbergs,
 Marija Bah, dzimusi fon Plehnen, saukta 
 
 Felzenberg. 
 Dr. Voldemārs Bahs, savas laulātās draudzenes 
 
 Marijas asistents. 
 
 (Zieģeļi) 
 
 Liecinieki: pagasta vecākais Krišjānis Akmins  — Aizkrastos.
 Uplejas pag. tiesas priekšsēdētājs Kārlis Bērziņš
 — Dīkanos. Uplejas pagasta skrīveris Miķelis Balodis.»
 
 
 Dziļš klusums bija rakstāmā istabā, kad barons Lauenšteins
 šo testamentu bija izlasījis. Barons Kronšilds apsēdās
 un savu vaigu paslēpa rokās. Barons Drahenklau
 sacīja: 
 
 «Te lai no Felzenberģa mācās, kas ir īsts muižnieks.»
 Lauenšteins domīgs apsēdās uz zofaju. Beidzot fon Kronšilds
 uzņēma valodu: 
 
 «Tāda cilvēka es vēl neesmu pieredzējis! Kurā katrā
 brīdī es viņu kā savu mīļāko dēlu spiestu pie savas krūts
 un mirdams es viņa rokās atstātu visu, kas man ir mīļš
 un dārgs!» 
 
 «Tu nepazīsti Felzenberģi,» barons Drahenklau atkal
 piezīmēja. «Tu nepazīsti ne viņa īsto dabu, nedz viņa apbrīnojamo
 gara spēku. Nekāda vara viņu nepiespiedīs pazemoties,
 tikai caur savu spēku viņš visu grib panākt 
 — tikai to viņš pieņem, ko viņš pats ir nopelnījis. Kas notika
 ar tiem 500 rubļiem, ko tu viņam bez līguma piešķīri?
 Nabagiem viņš tos izdalījis. Kas notiek ar to lielo
 mantu, kas viņam no tevis nākas? To viņš atdod Klotildei,
 savai audzēkņu māsai, kā viņš pareizi saka. Un ko
 viņš dara ar hercoga Jēkaba privilēģiju? Viņš to kā nenopelnītu
 atmet nost un saka: «Es pats sevi gribu darīt
 par īstu muižnieku; sava prāta pēc es jau esmu īsts muižnieks
 kam man vajaga to papīra lupatu.» Vēl es neesmu
 piedzīvojis, ka viņš arī tikai burtu ņemtu atpakaļ
 no saviem izsacītiem vārdiem, — un tu domā, ka viņš
 jel kad ņems atpakaļ, ko viņš rakstījis? Tu alojies! Viņš
 ies savu ceļu. Un es bīstos, ka viņš ies ļoti ātri!» 
 
 «Kādēļ?» Kronšilds ātri jautāja. 
 
 «Vai tu domā, ka viņa augstā un lepnā sirds sevi nejutīsies
 pazemotu, dziļi ievainotu, kad viņš atradīs, kāda
 neuzticība viņam parādīta? Un vai tas paliks klusu 
 — vai ļaudis to nedabūs zināt, ka muižkunga papīri «kratīti»,
 — vai tu domā, ka viņš šitādu pazemošanu pacietīs?
 Es nedomāju vis. Kādēļ tu man nepaklausīji?» barons
 Drahenklau sāpīgi izsaucās. 
 
 «Es runāšu ar Felzenberģi un viņam visu izstāstīšu.» 
 
 «Mēģini!» fon Drahenklau atbildēja. 
 
 Pēc maltītes kungi un dāmas bija zālē, Klotilde bija
 ļoti atveseļojusies un, kā likās, it jautra. Kad sulaiņi
 bija atkāpušies, tad runāja atkal par minētiem dokumentiem.
 Te nu Klotilde dabūja zināt, kas Eduards īsteni ir
 un ka viņš to iecēlis par savu vienīgo mantinieci. Arī 
 
 
 to viņa dabūja dzirdēt, kas Felzenberģa istabas atrasts 
 — «aizliegtu papīru» vietā nabagu liste. 
 
 Klotilde drīz aizbildinājās ar piekušanu caur garo ceļu.
 Viņa iegāja savā kambarī. Ko viņa tur darīja un domāja
 to mēs nezinām. Taču mēs ar viņu šovakar vēl
 satiksimies. 
 
 21. «AR DIEVU - UZ VISU MŪŽU!» 
 
 Tanī pašā dienā pret vakaru pārjāja Eduards. Kā allaž,
 tā arī šoreiz viņš piejāja pie kunga nama lievenēm, uzsvieda
 pavadu uz segliem noglaudīja savu Vaņku, un
 tad šis bubinādams un trakodams devās projām uz stalli
 pie auzu siles. Eduards, pa mežu nodarbodamies, valkāja
 staltu mednieku mundieru un garus zābakus. Šinī
 mundierī viņš izskatījās ļoti brangi. Ne sapņot viņš nesapņoja,
 ka divi skaistas acis, pilnas mīlestības, caur logu
 uz viņu lūkojas, it kā gribēdamas viņu atvilkt pie sevis,
 un ka viņu daiļā īpašniece līdz ausīm nosarka un čukstēja:
 
 «Eduard, dārgo Eduard, cik daiļš un stalts tu esi!» 
 
 Tā bija Klotilde. 
 
 Felzenbergs parastā vīzē ātri devas savā istabā. Ir Ošu
 Juris viņu bija pamanījis un steidzās atslēgt viņa durvis. 
 
 «Labvakar, mīļo Juri — tu mani gaidīji?» viņš sirsnīgi
 sveicināja. 
 
 «Jā, cienīgs fon Plehnen, genannt Felzenberg, kungs 
 — es jūsu augsto dzimumu ļoti gaidīju!» 
 
 Felzenbergs sarāvās.
 
 «Kur tu tādus niekus dabūji zināt?» viņš skarbi jautāja.
 
 Ošu Juris izstāstīja visu, kas noticis.
 
 «Ko ta viņi meklēja?» Eduards šaubīdamies prasīja. 
 
 «Meklēja dumpinieku un bezdievības un nekārtības
 rakstus meklēja pēc liecībām, kas pierādīšot, ka tu
 esot tas visu skādīgākais cilvēks un dumpinieku galva.»
 Tālāk Juris izstāstīja, ko viņš vēl dzirdējis. 
 
 Eduards bija apsēdies un ļoti domīgs palicis.
 «Baronam fon Drahenklau taču bija zināt, kā pie mums
 iet un kādus darbus es strādāju, — vai tad viņš lielkungam
 to nebūt nesacīja,» viņš jautāja, un uz viņa pieri bija
 draudošas mākoņas redzamas.
 
 «Kā ta nu nesacīja. Runāja vienumēr, ka visas minētās
 denunciācijas ir viltīgas un nāk no taviem ienaidniekiem, 
 
 
 bet mūsu lielskungs tomēr stīvējās, aizbildinādamies, ka
 vēstules pa daļai nākot no «uzticamas puses», — viņš gribot
 pārliecināties, vai taču neesot tiesa, ka tu stāvot sakarā
 ar «zināmu skādīgu sabiedrību un klubu namu»;
 runāja arī no V-ra.» 
 
 «Tā? No «skādīgas sabiedrības» un «klubu nama», kas
 tikai šīs «uzticamās puses» vājās un ar viltību pildītās
 galviņās spoko, bet pasaulē, mazākais, mūsu mierīgās guberņās,
 nebūt nav. Runāja no V.? Vai tad par to nav
 diezgan runāts un rakstīts? Kad jele liktu vīru mierā, kas
 rūpējies par savas tautas attīstību un par mūsu kuģniecības
 uzzelšanu, bet ļauna nekā nav darījis! Kad beigsies
 šī slepenā, netaisnā apvainošana! — Un kas bija tāļāk?» 
 
 «Nu, kad pārliecinājās, ka ir gan viltīgas denunciācijas
 un ka tu tik daudz un teicami esi strādājis, un, kad beidzot
 izlasīja Elzas vēstules — — — »
 
 «Arī tās!?» 
 
 «Jā, un, kad atrada tavus dokumentus un atzina, ka tu
 esi muižnieks un bagāts vīrs, — tad lielskungs gan nožēloja,
 ka tevi «kratījis». Tāda vīra viņš vēl neesot piedzīvojis,
 kas tik taisns, gudrs un čakls, un lika, lai tev
 teicu, ka viņš tev atlīdzināšot līdz beidzamai artavai it
 visu, ko tu iz taviem dokumentiem vari prasīt, bet tos
 viņi paņēma līdz — gribot izskatīties, un mani piesauca
 par liecinieku, ka paņem piecpadsmit papīrus.» 
 
 «Tā, tā,» Felzenbergs ironiski sacīja. «Barons fon Kronšilds,
 mans audzētājs, savu pārsteigto soli nožēloja, atzīdams,
 ka man ir muižnieku tiesības. Bet, kamēr viņš mani
 turēja par latviešu zemnieku kārtas locekli, tamēr viņš
 nebūt neapdomājās, tikai uz viltīgu denunciantu meliem
 stutēdamies, bez manas ziņas un atvēlēšanas, gluži patvaļīgi
 ieklupt manos vēstuļu noslāpumos, kas taču arī
 pie prasta algādža tiek cienīti un visiem ir svēti! Tātad
 cilvēks Uplejā tik daudz nesver kā nobālējuši papīrīši,
 un, ko no hercoga Jēkaba priviliģētam Felzenberģim nemūžam
 nedrēkstētu darīt, to cilvēkam Felzenberģim dara
 bez apdomāšanās! Mūsu žēlīgie kungi man laipni piedos,
 ka es tādā gaisā turpmāk vairs negribu — nevaru dvašot.
 Mani brīvā gaisā attōstījušies plauši to nepanes. Uplejas
 cienājamam dzimtskungam būs sajust, ka īstā muižniecība
 nedzīvo hercoga Jēkaba žēlastības grāmatā, bet brīva
 vīra krūtī un ka prastiem cilvēkiem ir tāpat savas, no
 mūsu žēlīgās un taisnās valsts valdības apgalvotās un apdrošinātās
 tiesības, it kā tiem, kas sevi tura par īpašiem 
 
 
 Dieva izredzētiem un citu cilvēku likteņa grozītājiem.
 Viņam būs sajust, ka pasaulē rodas arī vīri, kas nelokās
 pēc patvarības un varmācības, — kas to tāpat atraida ar
 nicināšanu un īgnumu kā visu, kas ir ļauns un netaisns.
 Kad viņš nav zinājis cienīt cilvēku Felzenberģi, tad lai
 viņš tagad cienī brīvu pilsoni Felzenberģi, hercoga darināto
 muižnieku Felzenberģi es labprāt atstāju šeit Uplejā!
 Juri! Dari man tikai vēl vienu labumu — to beidzamo.
 Līdzi iepakāt manas lietas. Apstellē uz pulksten
 divpadsmitiem divi pasta ratus — vienus ar trīs, otrus
 ar četriem zirgiem. Felzenberģu ģimenes beidzamais loceklis
 no savas dzimtenes grib aizbraukt, kā īstam muižniekam
 pienākas. Tak nesaki šeit namā nekā — es nemīlu
 šķiršanās scēnas, es nemīlu aizbildināšanos, kur tādas nevar
 būt. Bet no tiem, ko es mīlu un kas mani mīlē, no
 tiem es gribu atvadīties. Tādēļ aizej pie Bērziņa, Rumbenieka
 un Puķes un lūdz, lai viņi paši sanāk un arī ataicina
 visus citus, kas no manim grib atvadīties, šonakt,
 pulksten divpadsmitos, meža dārzā uz tā kalniņa, kur
 «vecais Jānis» savu garu izlaida. Tur mēs šķirsimies, laikam
 gan uz visu mūžu. Tur tā šķiršanās iesākās. Es ceru,
 ka visi šo manu vēlēšanos zinās cienīt un neņaudēs. Šeit
 namā no visa tā nekā nebūs zināt. Vai dzirdi, Juri? Vai
 saproti, ko es vēlos?» 
 
 «Es dzirdu un saprotu, ko tu vēlies, mīļo Eduard,» Juris
 raudādams atbildēja. «Bet vai tu tiešām jau gribi šķirties
 no mums visiem — no Klo— — —  , no Elzas?» 
 
 «Kad tu dzirdēji, ka es savu vārdu laužu? Ko es esmu
 sacījis, tas paliek,» Felzenbergs mierīgi atbildēja. 
 
 «Eduard — es nevaru, es nespēju tavu vēlēšanos izpildīt!
 No tevim šķirties — Eduard — to es nevaru! Kas
 turpmāk būs ar Upleju — ar mums visiem!» Ošu Juris
 vaidēja. 
 
 «Gļēvuli!» Eduards iesaucās. «Vai tu tik maz esi vīrs?
 — Labi — tu neklausi drauga vēlēšanos — izpildi tad kunga
 pavēli! Vēl es esmu Uplejas pilnvaris — vēl es savu varu
 neesmu atdevis barona Kronšilda rokās. Kā Uplejas pilnvaris
 es tev pavēlu uz pēdām to izpildīt, ko es kā draugs
 esmu lūdzis! Vai tev, ja tu arī tikai mata platumiņā būsi
 citādi darījis!» 
 
 «Eduard, mīļo Eduard — piedod man, ka es acumirkli
 biju vājš,» Juris, Felzenberģi apkampdams, sacīja. «Tu
 varbūt neapķer, ko mēs visi pazaudējam caur tavu aiziešanu,
 tādēļ mana vājība. Bet nu es būšu spēcīgs un kā 
 
 
 tavs īstais draugs izpildīšu it visu, ko tu esi vēlējies. Piedod
 man, Eduard!» 
 
 «Es tev piedodu! Tak es ceru, ka tu tādu vājību šonakt
 vairs neparīdīsi. Iedams atsauc man veco Ozolu un Balodi.»
 
 «Labi!» 
 
 Juris steigšus aizgāja. Felzenbergs nosēdās pie galda.
 Viņam bija daudz vēstuļu jāraksta. Viņa amata raksti un
 grāmatas bija pilnīgā kārtībā un līdz beidzamajam brīžam
 vesti. Īpaši naudas kladē katra izdošana un ieņemšana
 bija ierakstīta. — Pirms viņš garākā vēstulē atvadījās
 no Elzas un Bahiem, izskaidrodams, kādēļ viņš Uplejā
 ilgāki nav varējis palikt. Kurp viņš aizbraukšot, vēl
 nezinot; vispirms viņš gribot tikt «projām — tālu no šejienes».
 Bahs lai turot naudu gatavu, varbūt pēc kāda
 laika viņam tās vajadzēšot. Gan viņam tagad esot kādi
 tūkstoši rubļu, bet nevarot zināt, vai ar tiem pietiek, jo
 viņš nodomājis iestāties citā dzīves kārtā, «kur mazāk
 šaursirdības un viltīgu denunciāciju». Viņam nākoties
 grūti, neizsakāmi grūti no Elzas šķirties. To viņš mīlējot
 vairāk nekā savu dzīvību, un, ja sadzīves aizspriedumi
 tam nebūtu pretim, tad viņš no Elzas nešķirtos, bet ņemtu
 to līdz un ceļā ar viņu salaulātos. Bet civilizētās pasaules
 atzīšana to neļaujot. Tādēļ lai viņa paliekot Plienos, līdz
 viņam būs izdevies laulības kārtas cienīgu vietu sasniegt.
 Pie tam viņš Elzai sūtīja dažu mīļu piemiņu un labu daļu
 no savas jaukās bibliotēkas. 
 
 Vēl no barona Drahenklau un Lauenšteina, tāpat no
 skolotāja Pētersona un pagasta augstākajiem amata vīriem
 caur vēstulēm atvadījies, viņš baronam fon Kronšildam
 rakstīja tā: 
 
 «Augsti cienījamais barona kungs! 
 
 Uz Jūsu aicināšanu es Iekškrievijā atstāju teicamu vietu
 un atnācu Uplejā. Es to darīju ar mīļu prātu. Jūs priekš
 manis un manas māsas esiet kā tēvs gādājuši — mēs Jūs
 kā tēvu cienījam. Mēs sevi jūtamies saaudzinātus ar Jūsu
 augsto famīliju. Tādas saites starp abām famīlijām pastāvējušas
 jau no gadu simteņiem. — Savā vietā, Jūsu
 dienestā, es esmu darījis pēc labākās zināšanas un sirdsapziņas,
 ar visiem saviem vājiem spēkiem. Vairāk es
 nekā nevarēju darīt. Daža laba iegrozīšana, ko Jūs varbūt
 laipni ievērosit, liecinās, kādā prātā tā notikusi. Tagad
 mums nu pēc nenovēršamiem, nepārkāpjamiem likumiem 
 
 
 bija jāšķiras. Ne mana sirds, ne ļauna apziņa mani
 dzen projām, bet aizņemtais vīra gods. Pēc visa, kas šodien
 manās istabās noticis, mans gods prasa, ka es te
 vairs nevaru palikt. Es neprasu īpašu atzīšanu par saviem
 pūliņiem, tak es domāju, ka man arī ir tiesības,
 kurās pat ne to vismazāko sadzīvē nevar, nedrīkst aizskārt.
 Tas ir noticis ar mani, un līdz ar to ir izrādīts, cik
 maz cienīšanas es pie Jums baudu. Jūs laipni piedosit,
 ka es meklēju kungu, kas mani un manas cilvēka tiesības
 varbūt vairāk cienīs. Es nedusmojos uz Jums — bet
 kopā palikt es taču ar Jums nevaru. Un Jums gan arī
 pašiem būtu grūti minēto atgadījienu aizmirst, kamēr es
 šeitan paliktu. 
 
 Es atstāju no Jums, Uplejai un viņas iedzīvotājiem
 visu labu vēlēdams. Ja Jūs, cienīts barona kungs, manus
 iestādījumus atzītu par derīgiem un tos uzturētu, tad es
 šinī apziņā atrastu savu pūliņu pilnīgu atlīdzināšanu. Es
 atstāju dažus projektus par Uplejas saimniecības un sadzīves
 labošanu. Izlietojat tos, ja patīk. Tie ir labi apdomāti.
 Ekonomijas grāmatas ir pilnā kārtībā. Tās es līdz
 ar naudu, 6720 rub. 59 kap., esmu nodevis Ozola kungam,
 kas laikam gan paliks manā vietā. Es to īpaši vēlētos.
 Viņš ir īsts goda vīra un Jūsu uzticības vērts. Bez tam
 es Jūsu labpatikšanai vēl ievēlētu: Ošu Juri, viņa brūti
 Mildu, Rumbenieku un Zūzi, Bērziņu, Pētersili, Puķi, visus
 tagadējos mežsargus un beidzot Teteri alias Birkhān.
 No šī zēna reiz iznāks krietns vīrs. — Arī visi citi uplejieši
 ir teicami, saticīgi, godīgi un paklausīgi ļaudis.—  
 Uz tagadējiem pagasta orgāniem Jūs droši varat palaisties.
 Tie ir teicami, krietni vīri. Īpaši Balodis, jaunais skrīveris,
 ir centīgs un taisns jauneklis. 
 
 Mana vēlēšanās būtu, ka Jūs nekad nepaklausītu šādām
 tādām denunciācijām. Ļaudis ir daudz labāki, nekā
 no viņiem izpausts, — un labiem cilvēkiem ienaidnieku
 nekad netrūkst — daudzreiz viņiem to ir vairāk kā
 draugu. 
 
 Beidzot es izsaku vēl kādu lūgumu. Tos dokumentus un
 manu un manas māsas testamentu, ko Jūs ar cienīto baronu
 fon Drahenklau no mana skapja paņēmuši cauri lūkot,
 es lūgtu iezieģelēt un nodot virspilstiesai. Man uz
 turieni šinī brīdī neiekrita braukt, tādēļ tas vēl nav noticis.
 Ja Jums nepatiktu to darīt, tad Dr. Bahs manu vēlēšanos
 labprāt izpildīs. Kuvēru var aizzieģelēt ar pagasta
 tiesas un valdes zieģeļiem. — Sakiet cienītai Klotildes 
 
 
 jaunkundzei, ka es viņu līdz nāvei cienīšu un paturēšu
 mīļā piemiņā. Es ticu un ceru, ka viņa izpildīs, ko es
 savā testamentā esmu nosacījis. Es viņai sūtu sirsnīgas
 labdienas. 
 
 Ar Dievu! 
 
 Jūsu 
 Eduards Felzenbergs. 
 
 Uplejā, 18. novembrī 1869.» 
 
 Šo beidzamo vēstuli aiztaisījis, Eduards paskatījās savā
 priekšistabā. Tur gaidīja Balodis, Ozols, Bērziņš, Puķe,
 Pētersile, Rumbenieks un Teteris. Ošu Juris viņiem jau
 bija pateicis, ka Eduarda apņemšanās ir nelaužama, tādēļ
 arī neviens no šiem neuzdrīkstējās ko vaicāt, bet
 ņēma pacietīgi pretim, ko liktens jeb šoreiz Felzenbergs
 nolēmis. Viņi bija ļoti noskumuši un bēdīgi. 
 
 «Jūs jau ziniet, ka es šonakt no jums šķiršos?» viņš
 jautāja. 
 
 «Jā, cienīts jaunskungs!» 
 
 «Tas man ļoti patīk, ka jūs visi esiet atnākuši, man ar
 jums visiem šis un tas jāparunā. Vai ļaudis būs dārzā?» 
 
 «Visi!» 
 
 «Vai nav veltīgs troksnis sacelts vai šeit namā neko
 nezin?» 
 
 «Visi raud un — cieš klusu!» 
 
 «Tā ir pareizi — tik kā raudāt nevajadzētu. Ko tas palīdz!
 — Ozola tēv, nākat — saņemat grāmatas un
 naudu — viss ir kārtībā, bet, ja gribat, tad skaitat un
 rēķināt.» 
 
 «Ko tu, mans mīļais dēls, esi skaitījis un rēķinājis, to
 es pat mirdams parakstu!» 
 
 «Pateicos par šo uzticību. Bērziņ, vai ziniet, kas rītu
 darāms?» 
 
 «Nē, cienīts muižkungs!» 
 
 «Liekat kult, rakt grāvjus un sataisīt lietas. Es domāju,
 malks vēl ir diezgan. Gādājiet tagad un allaž, ka viss iet
 kārtībā — ka ēdamo neizšķērž, ka lopus pareizi kopj un
 ka ziemas darbi nenovelkas. Uzturat to garu starp puišiem
 un citiem, kas tagad Uplejā valda, uzturat manus
 iestādījumus un cienījat un mīlat savu lielkungu, — esiet
 viņam uzticīgi — viņš nav jūsu kungs, bet jūsu tēvs! Vai
 dzirdat?» 
 
 «Jā, cienīts muižkungs es to izpildīšu, cik ilgi Dievs
 man līdzēs!» 
 
 
 «Rumbeniek,» Felzenbergs sacīja, «jūs paliekat garīgais
 vadons pie Uplejas ļaudīm. Jūsu prāts un sirds ir
 īstā vietā — karojat par visu, kas labs, un izravējat visu,
 kas ļauns!» 
 
 «Jūsu priekšzīme mums visiem allaž stāvēs priekš gara
 acīm,» Rumbenieks atbildēja, asaras slaucīdams. 
 
 «Pētersile un Teteri — abiem jums ir krietna, laba
 sirds — paliekat tādi, tak atmetat visu lieku greznību un
 mīlat savu tēva valodu — tīru un nesamaitātu. Piedodat
 man, ja es pret jums esmu bijis bargs, es gribu tikai jūsu
 labumu.» 
 
 «Ich schon werde Vatersprache immers lieben,» Pētersile
 atbildēja. 
 
 Felzenbergs pasmējās. Teteris nesacīja nekā, bet rūgti
 raudāja. 
 
 «Baloža kungs,» Felzenbergs sauca un meta Balodim ar
 roku. Tas pienāca klāt. 
 
 «Jums liktens un pagasta vēlēšanās uzticējuši grūtu,
 atbildības pilnu amatu. To jūs līdz šim esat godam un
 teicami valkājuši. Gribēdams jums par to īpaši pateikties,
 es arī vēlētos vēl kādus vārdus sacīt. Nepiekūstat savos
 teicamos centienos un nebīstaties no skauģiem un taisnības
 ienaidniekiem. Tikai mazu brītiņu tie ko paspēj, tad
 uzvar taisnība un patiesība. Esat visam pagastam par spīdošu
 priekšzīmi un uzturat Uplejā kārtību un mieru, sekmējat
 visus labus centienus. Ja es pēc gadiem varbūt
 Upleju atkal redzēšu, tad es priecāšos, ka jums būs izdevies
 labus augļus panākt caur nopietniem pūliņiem. Lai
 ļaužu vājības un nezināšana jūs nesakarsē. Paciešaties — 
 ar laiku viss labosies. Sveicināt sirsnīgi savus amata
 biedrus!» 
 
 Balodis Felzenberģim sniedza roku. Viņš bija ļoti aizgrābts,
 tādēļ nekā nespēja atbildēt. 
 
 «Tagad man jāsakravā savas grabažas,» Felzenbergs
 runāja. «Tas jums padarīs garu laiku, tādēļ uz saredzēšanos
 — pulksten divpadsmitos dārzā!» 
 
 «Ja jūs atvēliet, tad mēs paliekam. Mēs jums līdzēsim.
 Katra sekunde mums ir dārga, ko mēs ar jums kopā vēl
 varam pavadīt.» 
 
 «Es priecājos — paliekat!» 
 
 Ar Ošu Jura palīdzību pulksten vienpadsmitos viss bija
 gatavs. Vēl kādu brītiņu vispārīgi sarunājies, Eduards
 mudināja uz iešanu. Lietas aiznesa nešus, lai pasta rati 
 
 
 netraucē kungus. Zirgi gaidīja aiz meža dārza uz lielceļa.
 Visi bija aizgājuši, tikai Juris vēl bija palicis. 
 
 «Juri,» Felzenbergs sacīja, «še, ņem šīs vēstules — tās
 tu rītā apgādāsi. Šo rozi un kabatas lakatiņu atdod Klotildei
 tās pieder viņai. Saki, ka es viņai tās sūtu kā
 mūžīgas draudzības ķīlas un ka es viņu līdz nāvei paturēšu
 dārgā, mīļā piemiņā. Tev pašam es par piemiņu atstāju
 visas savas lietas, ko es līdz nevaru ņemt, un šīs
 grāmatas. Tās tev lieti derēs. Tavai Mildiņai es atstāju
 visas savas bildes un šos laikrakstus. Lai viņa mani patura
 labā piemiņā! Dr. Baham tu aizsūti šos ziniskos
 instrumentus. Bet Klotildi lūdz, lai viņa savus jaukos mēbeļus
 ņem atkal savā kambarī, — un atdod viņai šo
 zelta spalvu — tā ir tā vienīgā piemiņa, ko es viņai no
 savas puses atstāju. — Tagad iesim. Ar Dievu, jūs mīļās
 vietiņas, kur es tik daudz laba, tik daudz mīlestības un
 tik daudz rūgtumu esmu baudījis!»
 
 To sacījis, Felzenbergs gāja ārā. Juris nevarēja un nevarēja
 savaldīt savas asaras, jebšu Eduards bija izsacījis
 cerības, ka viņš tādas vājības šonakt vairs neparādīšot. 
 
 Klotilde šovakar bija ļoti nemierīga: miegs viņai nebūt
 nenāca, tādēļ viņa palika kājās. Īsi priekš pulksten divpadsmitiem
 viņa skandināja. Viņa mita kungu nama
 spārnā uz dārza pusi viņas vecākie pavisam otrā
 spārnā. Tie jau sen bija aizgājuši gulēt, abi svešie baroni
 bija aizbraukuši pulksten desmitos. Viņa pamanīja pastāvīgu
 staigāšanu uz meža dārzu, it kā liels pulks ļaužu
 turp dotos projām. Viņa gribēja zināt, kas tur ir. Viņas
 sirdi sažņaudza neizprotamas bailes un sirdēsti. Viņa skandināja
 atkal. Tad ienāca Milda, Ošu Jura brūte, pilnīgi
 apģērbusies, pat cepuri galvā, ko tā bija piemirsusi noņemt.
 Milda šimbrīžam apkalpoja Klotildi, līdz jumprava
 pārbrauks. 
 
 «Kur tu iesi, Mildiņ?» Klotilde it kĀ iz apspiestas sirds
 jautāja. 
 
 Milda raudāja un nekā neatbildēja.
  
 «Kur tu gribi iet?» Klotilde atkal prasīja. 
 
 «Viņš jau brauc projām — atstāj mūs visus kā bāriņus
 kā tur nav jāraud.»
 
 «Kas brauc projām?» Klotilde jautāja, un viņas sirds
 drebēja.
 
 «Viņš — jaunais muižkungs brauc projām pulksten 
 
 
 divpadsmitos, un mēs visi viņu pavadīsim, meža dārzā
 būs šķiršanās.» 
 
 Klotilde palika bāla ka linu drēbe. Ar mokām viņa
 nogāja līdz zofajam un apsēdās. 
 
 «Paldies, Mildiņ, nu tu vari iet,» viņa lēna balsī sacīja
 — un nogrima puslīdzīgā ģībonī. 
 
 Piepeši viņa ķēra pēc pulksteņa. Tas bija piecdesmit
 minūtes uz divpadsmitiem. 
 
 «Tikai vēl desmit minūtes — man jāsteidzas,» viņa kā
 ārprātā runāja un tad, nepilnīgi apģērbusies, devās uz
 zāli. Lieveņu durvis dārza pusē bija aizslēgtas. Viņa devās
 uz otrām lieveņu durvīm. Arī tās bija cieti. Neizsakāmas,
 neaprakstāmas bailes sažņaudza viņas sirdi. «Eduard
 — neej projām — neatstāj savu uzticīgo Klotildi 
 — gaidi uz mani — Eduard — Eduard!» viņa bez samaņas
 vaimanāja. «Ak Dievs — ko es lai daru — es esmu
 ieslēgta, un viņš aizies — viens pats — bez manis! Eduard,
 neej, gaidi — es nāku — Eduard!» 
 
 Šaušalīgi šī iz mocītas sirds nākusi saukšana un vaimanāšana
 atskanēja Uplejas kungu nama lielajās telpās. Ja
 visi muižas ļaudis nebūtu bijuši meža dārzā un ja Klotildes
 vecākie nebūtu saldā miegā gulējuši pavisam otrā
 nama spārnā, tad šīs vaimanāšanas būtu kļuvušas sadzirdētas,
 bet tagad — tagad tās neviens nedzirdēja un neviens
 neredzēja, ka Klotilde, bāla kā līķis, ar spīdošām
 acīm un vaļējiem matiem tikai pa daļai apģērbusies,
 tumsā maldījās apkārt pa istabām un beidzot, no bailēm
 nokususi un nogurusi, pie ļaužu istabas durvīm nokrita
 un paģība. Briesmīgi sapņi un murgi viņu mocīja. Pēc
 kāda brīža viņa atmodās un tumši atminējās, ka Eduards
 šonakt grib aizbraukt. Viņa uzrāvās un meklēja atkal
 iziešanas vietu. Viņa atrada durvis uz ļaužu istabu — 
 tās bija vaļām. Sev pretim viņa redzēja mēneša gaismu — 
 tur vajadzēja būt lauka durvīm. Viņa gāja uz tām un
 atrada tās vaļām. Tādā vīzē svabadībā kļuvusi, viņa nu
 kā ārprātā steidzās uz meža dārzu un atnāca tur tanī
 brīdī, kad Eduards patlaban šķīrās. 
 
 Pulkstens bija divpadsmit naktī. Uplejas meža dārzs pildījās
 ar Uplejas iedzīvotājiem, vīriem un sievām, puišiem
 un meitām, zēniem un bērniem visi vēlreiz gribēja
 redzēt sava mīļotā muižkunga un labdara vaigu, vēl
 dzirdēt kādu vārdiņu no viņa mīļās mutes. Tas pakalns, 
 
 
 kur «vecais Jānis» bija miris, mudžēja un kustēja no
 ļaudīm — mēness apspīdēja šo briesmīgo, kluso sapulci. 
 
 «Viņš nāk!» kāds puisis ziņoja, kas bija nostājies uz
 vakti.
 
 Eduards atnāca un sveicināja sapulcējušos. Dobja un
 asaraina bija viņu atbilde. Viņš nostājās pašā vidū, kalniņa
 galā. Mēneša bālie stari apgaismoja viņa nopietno,
 vīrišķo vaigu. Šinī brīdī viņš izrādījās kā kāds pārdabīgs
 jeb dievišķīgs cilvēks. 
 
 «Mani mīļie!» viņš uzrunāja sapulci. «Pēc nenovēršamā
 likteņa lēmuma man no jums jāšķiras — šinī pašā brīdī.
 Bet, iekam es no jums eimu, mana sirds mani dzen ar jums
 kādu vārdiņu — to beidzamo — runāt! Tikai īsu brīdi es
 biju starp jums, un tomēr šis brīdis ir tik bagāts piedzīvojumu,
 ko es gan visā savā mūžā nepiemirsīšu. Jums
 tie jau ir pazīstami. Es nešķiros prieka pilns, bet šķiršanās
 sāpes saldina tā apziņa, ka mēs, kopā dzīvodami,
 kopā ciezdami un priecādamies, dažu labu soli esam spēruši
 uz priekšu, labu darbu godam pastrādājuši, bet sevišķi tā
 apziņa, ka taisnība un patiesība allaž uzvarēja un paturēja
 virsroku. Un ir tā netaisnība, kuras dēļ man no jums
 jāšķiras, ir tā kļūs uzvarēta, bet, lai šī uzvarēšana nestu
 pilnus augļus, lai arvienu jo vairāk nodibinātos atzīšana,
 ka dažs labs vēl ir savas lētticības un ļaunu ļaužu iečukstēšanas
 vergs un ka katra cilvēka tiesību necienīšana
 atriebjas, — tādēļ aba man jāiet, cik dziļi tas man arī
 ķeras pie sirds un jūs apbēdina. — Kamēr es ar jums
 kopā dzīvoju, jūs un viss pagasts esiet parādījuši neiznīcināmu
 kārtības mīlestību un cenšanos uz labiem tikumiem,
 uz krietnību. Šī mīlestība un cenšanās lai valda
 arī turpmāk pār jums, un, tādā garā joprojām pastāvēdami,
 jūs parādīsiet, ka jūs mani tiešām mīlat un cienījat
 manus iestādījumus. Un, ja liktens nolemtu, ka man
 reiz atkal būs novēlēts būt jūsu vidū, tad es no sirds
 priecāšos, redzēdams šo iestādījumu augļus. Esiet un paliekat
 uzticīgi sev pašiem un savam kungam, par kuru
 žēloties jums nav iemesla. Viņš ir kungu labākais, un,
 kad viņš varbūt ne ikreizes jums var izdarīt pa prātam,
 tad nepiemirstat, ka viņš arī tikai ir cilvēks un ikkatram
 cilvēkam ir savas vājības. Esiet paklausīgi, čakli un
 saticīgi. Mīlējāties viens otru kā brāļi savā starpā un paciešaties
 ar saviem vājākiem tuvākiem; paceļat tos, kas
 paklūp, un sniedzat roku tiem, kam palīga vajaga. Tā uz
 kristīgas ticības īstiem pamatiem nostājušies un valšķību, 
 
 
 lišķēšanu un visus netikumus ienīdēdami, jūs panāksiet
 sirds mieru un sava iekšķīgā cilvēka šķīstīšanu un spēcināšanu.
 Viss paiet, bet tikumi un laba sirdsapziņa pastāv
 un dod spēku uzvarēt sadzīves viļņu cīniņos. Un, ka
 jums tas izdotos, ka jūs allaž būtu un paliktu labi cilvēki
 un iegūtos sirds mieru un prieku, — to es jums no visas
 sirds vēlu šinī svētā stundiņā! Dzīvojat veseli! Es jums paturēšu
 labu un mīļu piemiņu savā sirdī. Piedodat man, ja
 es jebkur būtu pārsteidzies, kādam varbūt nezinādams
 darījis netaisnību; bet visiem, kas mani būtu apbēdinājuši,
 es no sirds piedodu, it kā mūsu Tēvs debesīs mums
 piedod. Ar Dievu, mani mīļie — ar Dievu!» 
 
 To sacījis, Felzenbergs, no visiem sapulcētiem apraudāts,
 ātri aizgāja un drīz pazuda tumšajā dārzā. Tanī
 pašā brīdī, kad viņš teica «ar Dievu!», netālu no sapulcēšanās
 vietas visi dzirdēja saucienu, kas likās nākt no
 mirstošas, līdz nāvei ievainotas sirds un tādēļ gāja caur
 sirdīm un īkstīm. 
 
 «Eduard — neej — pagaidi, Eduard!» atskanēja šaušalīgi
 no bālās meža gaismas burvīgi apgaismotā dārza.
 «Eduard — tava Klotilde tevi sauc, Eduard!» — ļaudis
 vēlreiz dzirdēja saucam, tad viss palika klusu, tik ka pasta
 puisis uz tuvā lielceļa pūta tauri un divēju aizjūgu pulksteņu
 skaņas vēstīja, ka tas, ko te tik žēli sauc, jau ir
 ceļā uz tālieni. 
 
 Iztrūkušies sapulcētie devās uz to vietu, no kurienes
 saukšana bija nākusi. Tas, ko viņi te ieraudzīja, dziļi aizgrāba.
 Klotilde, tikai pa daļai apģērbusies, vaļējiem matiem,
 asiņainiem pirkstiem un saplosītām drēbēm bija pakritusi
 gar zemi un gulēja bez dzīvības zīmes, bāla un ar
 sāpīgi pārvērstu vaigu. Pirmais bija Rumbenieks, kas tūdaļ
 apķēra, kas te darāms. Ošu Juri, Bērziņu, Zūzi un Mildīņu
 sasaucis, viņš visiem citiem lika bez kavēšanās un
 klusām doties uz mājām, izskaidrodams, ka cienījamā
 jaunkundze laikam gribējusi atvadīties no Felzenberģa
 un steigdamās pakritusi un paģībusi. Vispirms abas sievietes
 Klotildi pienākami apsedza ar saviem lakatiem,
 un tad vīrieši viņu aiznesa uz pili, viņas kambarī. Kamēr
 Zūze un Milda viņu noģērba un ielika gultā, tamēr Rumbenieks
 tūdaļ steidzās pēc Baha. Vecos kungus neļāva
 modināt. Jau pēc stipras stundas Bahs bija klāt. Klotilde
 acis vēl nebija atdarījusi, jebšu Zūze, cik saprazdama,
 dažādus atdzīvināšanas līdzekļus bija izlietojusi. Dakteris
 drīz pārliecinājās, ka Klotildes ģībonis gan nav nāvīgs, 
 
 
 bet ka viņas nervu satricināšana radīs nervu drudzi jeb
 karsoni, kas diezgan bailīga slimība, īpaši pie tik smalka
 un vārīga organisma. Rumbenieks viņam pēc iespēšanas
 skaidri bija izsacījis, ko tas no Felzenberģa aiziešanas un
 Klotildes pakrišanas zināja. Bahs no tam bija tūdaļ atzinis,
 ka viņa teorija par Klotildes nelaimīgās mīlestības
 dziedēšanu nav bijusi pareiza un ka tādas, viņam līdz
 šim vēl nepazīstamas mīlestības spēks nebūt nav aprēķināms.
 Vajadzīgās zāles viņš bija līdz paņēmis. Klotilde
 arī gan atmodās, bet tikai, lai daktera kungs kļūtu pārliecināts,
 ka viņas gars jau bija apmācies nervu drudža
 mākoņos. 
 
 22. PAR VĒLU! 
 
 Bija pirmais rīts pēc Felzenberģa spējās aizceļošanas.
 Barons fon Kronšilds skandināja; Juris ienāca un nodeva
 Felzenberģa vēstuli. Barons iztrūkās, parakstu redzēdams;
 viņš lasīja, viņa rokas drebēja, vēstule nokrita pie zemes,
 viņš pamazām atlaidās uz zofaju un nespēja nekā
 sacīt. Pēc ilga laika viņš jautāja: 
 
 «Vai muižkungs jau aizbraucis?» 
 
 «Jā, cienīgs tēvs izgājuša naktī, pulksten divpadsmitos.»
 
 «Vai tu viņam sacīji, ka es viņam visu gribu atlīdzināt,
 ko viņš pēc saviem dokumentiem var prasīt?» 
 
 «Jā, cienīgs tēvs.»
 
 «Ko viņš atbildēja?» 
 
 «Viņam nekas neesot prasāms, lai es tikai apstellējot
 pasta zirgus.» 
 
 «Kādēļ tad viņš aizbrauca?» 
 
 «Viņš teica: kad necienī cilvēku Felzenberģi, lai tad
 cienī brīvu pilsoni Felzenberģi, bet hercoga Jēkaba
 muižnieku Felzenberģi viņš ar mīļu prātu atstājot Uplejā.»
 
 «Kādēļ tu man nesacīji, ka fon Felzenberģa kungs grib
 aizbraukt?» 
 
 «Fon Felzenberģa kungs man to nelika darīt, un es jūs
 nedrīkstēju modināt, cienīgs tēvs.» 
 
 «Uz kurieni tad viņš aizbrauca? Vai ar visu savu
 mantu?» 
 
 «Jā; uz kurieni viņš brauca, to neviens nezin!»
 
 «Atlūdz cienmāti šurp!» 
 
 
 «Lielmāte ir pie cienīgas jaunkundzes — tā ir slima, un
 tur dakteris arī ir, cienīgs tēvs!» 
 
 Barons iztrūkās. 
 
 «Slima? Kad viņa palika slima, kas viņai kait?» 
 
 «Viņa jau pa nakti palikusi slima, es nezinu, kas viņai
 kait.» 
 
 Kronšilds steidzās projām uz Klotildes kambariem, kur
 lielmāte un Bahs jau bija. Kad viņš tur iegāja, tad Klotilde
 atmodās un, savu līdz nāvei izbiedēto un noskumušo
 tēvu ieraudzījusi, uzlēcās sēdus un, savas rokas izstiepusi,
 sauca: 
 
 «Eduard, dārgo Eduard — nāc šurp, nāc pie manas
 sirds! Nāc jele! Tas ir labi, ka tu neesi aizbraucis, paliec
 pie manim — es negribu tava testamenta, ņem tu pats
 visu to naudu un visu, kas man pieder. Nu nāc, Eduard,
 nekavējies, citādi viņi mūs atkal šķirs!» 
 
 Viņa gribēja izlēkt no gultas, bet viņas māte īsta
 brīdī to novērsa. 
 
 «Re, re, Eduard, viņi mūs atkal šķir — uz visu mūžu! — 
 Nāc, nekavējies. Vidus siena krīt, tu arī esi muižnieks — 
 nāc jele. Ņem atpakaļ savu testamentu. — — Kur tu paliec,
 Eduard? Kāpēc tu atkal ej projām? Cik spoži ir ap
 tavu galvu — bet vai! tu esi asiņains — no tavas krūts
 izverd asinis, un tavs vaigs ir sakapāts. Glābjat, viņš
 mirst — glābjat!» 
 
 Klotilde pakrita atpakaļ un iemiga. 
 
 Barons Kronšilds, sava mīļotā bērna gara apmākšanos
 un mokas redzēdams un it kā bez spēka palicis, nošļuka
 uz krēsla un raudāja. Viņa uzticīgā laulātā draudzene
 jau ātrāki bija atzinusi, kāds posts nācis pār viņas namu.
 Viņa, tā sakot, plūda asarās. Dakteris Bahs bija aizgājis
 pie loga un bēdīgi skatījās uz lietus mākoņiem, kas pār
 meža dārzu savilkās. Ir viņš bija aizgrābts un dziļi sakustināts
 caur šo bēdīgo notikumu. Eduarda atvadīšanās
 vēstule viņu jau tā bija padarījusi bēdīgu, un viņa mājās
 vaimanāja Marija un Elza, kas pa tam bija dabūjušas zināt,
 kas Uplejā noticis. 
 
 Piepeši barons Kronšilds sacīja: «Daktera kungs, lūgtu,
 nākat man līdz!» Viņi aizgāja rakstāmā istabā. Tur barons
 uzsāka: 
 
 «Daktera kungs! Savā mūžā es esmu ieradis mierīgi
 un kārtīgi domāt, bet šeit man tas nudien nav iespējams.
 Ko viss tas nozīmē, kas īsā laikā te noticis? Felzenberģa
 jeb īstāki fon Felzenberģa kungs atron dokumentus, 
 
 
 pēc kuriem viņš ir muižnieks un bagāts vīrs, jo viņam no
 manis nākas pret 40 000 rubļu un liels auglīgs zemes īpašums.
 Bet viņš atsakās no savām muižnieku tiesībām. Kādēļ?
 Nu — sacīsim, viņš ir par lepnu kādu tiesību izlietāt,
 ko viņš pats nav izpelnījies, un liegt jau nevar, ka
 viņš ar savām teicamām īpašībām pats var izpelnīties
 lielākas personiskas tiesības, nekā hercoga Jēkaba manifests
 viņam piešķir. Bet kāda iemesla dēļ viņš atsakās
 no savas mantas, kas viņam taču caur mantošanu pieder?
 Es esmu par viņu un jūsu cienīto laulāto draudzeni gādājis,
 abus audzinājis — tas ir tiesa: bet šie mazie pūliņi
 tak nevar uzsvērt tik lielu mantu! Un pieņemsim, ka
 viņš mani bērnišķi cienī, — kā tad atkal ar tādu cienīšanu
 saietas viņa piepešā aizceļošana? Ko tad es viņam
 esmu ļauna darījis? Uz dažādām denunciācijām es izmeklēju
 viņa papīrus. Tas ir solis, ko es nožēloju, bet caur
 to viņa nevainība skaidri apliecināta, kādēļ viņš sevi
 jūtas tā ievainotu? — Bet nu nāk, ko es pavisam neizprotu.
 No Klotildes murgošanas jāpieņem, ka viņa mīl
 fon Felzenberģa kungu; citādi tā nav saprotama. Un nu
 man arī ienāk prātā, ka visa viņas slimība ir bijusi slepena
 un nelaimīga mīlestība, ko pat ceļošana uz Itāliju
 nav spējusi izdziedēt. No fon Felzenberģa kunga testamenta
 ir redzams, ka viņš Klotildi vis neienīd, un gandrīz
 man liekas, ka viņš to tikpat karsti mīl. Bet kādēļ viņš
 atkal saderinājies ar Elzi? — Es neliedzu, ka priekš minēto
 dokumentu atrašanas viņu savienošanai būtu stāvējuši
 daži kavēkļi ceļā — varbūt arī nepārspējami; bet
 tagad šie kavēkļi taču ir pārspēti! Kādēļ tad viņš bēg
 no tās, ko viņš mīl un kuras roka viņam vairs nebūt nav
 nesasniedzama! Ko jūs uz visu to sakāt?» 
 
 Bahs atzina, ka vislabākais ir baronam it visu, galu no
 gala, izstāstīt, un to viņš arī darīja, iesākdams no Klotildes
 aizceļošanas un abēju nelaimīgās mīlestības un pabeigdams
 ar Klotildes vakarējo pakrišanu parkā. Viņš arī
 neapslēpa Eduarda ciešanu, kurā vīrišķs tikums bija paturējis
 virsroku; un ka tikai šī cienījamā tikuma dēļ viņš
 labprātīgi atsacījies no laimes un turējis par noziedzību
 pret baronu celt jebkuras prasības un, uz savām dokumentu
 tiesībām atsaukdamies, prasīt mantu un Klotildes
 roku. Kas viņam nav nācies, nav bijis iespējams panākt,
 kamēr viņam šo dokumentu nebija, tas viņam arī nenākoties
 pēc tam. — Bahs arī neslēpa, ka tāpat ir Elza Eduardu
 mīl un viņš tai ir bijis pateicību parādā par viņa 
 
 
 izglābšanu no nāves briesmām. Beidzot, cik viņš savu
 svaini pazīstot, Eduards minēto izmeklēšanu laikam gan
 esot turējis par sava goda aizskaršanu un — citādi gandarīšanas
 nespēdams izgādāties — tādēļ pavisam aizbraucis.
 
 Barons Kronšilds bija klausījies ar lielu uzmanību un
 izbrīnēšanos. Acīmredzot viņš bija dziļi aizgrābts. Tagad
 viņš sacīja: 
 
 «Eduarda izturēšanās tiešām ir vīra un īsta muižnieka
 vērta, un, cik ļoti man arī jānožēlo, ka tādas bēdas piemeklējušas
 manu namu, tik maz es viņam drīkstu liegt
 savu pilnīgu augstcienību un atzīšanu. Viņa vietā es laikam
 citādi nebūtu darījis. Viņa darbi un sirds ir tīri no
 visa, kas nebūtu augsts un teicams. Bet liegt beidzot taču
 nevar, ka Klotildes slimība ir uzlūkojama par nelaimi,
 par postu, kuram gals nebūt nav paredzams. Kā tas beigsies!
 Vai tad slimība pavisam ir dziedējama?» 
 
 «Cik es tagad Klotildes dabu pazīstu, tad man nu gan
 jāatzīst, ka cita līdzekļa te nav kā tikai laulība!»
 
 «Ar mīļu prātu es Eduardu apsveicinātu kā savas famīlijas
 cienīgāko locekli, bet kur viņš ir — un tad — — — 
 viņa sirds vairs nav svabada — viņš jau ir saderinājies
 ar citu — viss, viss ir — par vēlu!»
 
 Kronšilds bēdīgi nokāra galvu un vaimanāja: «Mans
 mīļais bērns — mana vienīgā meita, cik tev nav jācieš
 un kad tavas mokas beigsies! Augstais Dievs — kāpēc tu
 mums esi uzlicis tādas bēdas! Un vai tad tas paliks klusu,
 ka Klotilde pa nakti parkā paģībusi un pie tam tādā bēdīgā
 būšanā? Ko pasaule sacīs — smalkākā sabiedrība — 
 ko sacīs ļaužu ļaunās mēles! Dievs, esi mums žēlīgs!» 
 
 Viņš atkrita atpakaļ zofajā un paslēpa savu
 vaigu. 
 
 Baroniete fon Kronšild, caur caurim ņemot, bija vienādās
 domās ar savu laulāto draugu, jebšu viņa skatījās
 caur vēl daudz bēdīgāku brilli. 
 
 Klotilde ilgu laiku, tā sakot, karājās starp dzīvību un
 nāvi. Elzu, kura bija atsteigusies viņai par kopēju, viņa
 drudzī uzlūkoja par savu vislielāko ienaidnieci un, tikko
 to pamanījusi, palika ļoti bailīga un, it kā bēgt gribēdama,
 murgoja no briesmīga radījuma, kas viņas sirdi
 saplosot un raujot ārā no krūts. Jebšu viss tas tikai murgos
 un nervu drudzī notika, tad psihologam jeb dvēseles
 dzīves izpratējam te taču ir ko domāt. Vai Klotilde,
 pie visām savām teicamām īpašībām, taču neturēja slepenu 
 
 
 naidu pret Elzu tādēļ, ka Felzenberģim bija saderināta?
 Tik daudz uz visu vīzi ir zināms, ka tāda mīlestība,
 kā tā pie Klotildes bija redzama, daudz paspēj. 
 Elzai bija jāatkāpjas. — Klotildes miers to prasīja. Lēti
 ir protams, ka tas pie Elzas atstāja ļoti dziļu, sāpīgu
 iespaidu. 
 
 Pēc kādām nedēļām Klotilde atveseļojās, tak no viņas
 citreizējās jautrības nebija vairs ne zieda. Bet viņas sirdēsti
 vairs nebija noslēpums, tie viņai vairs nebija jānes
 vienai pašai. Viņas vecākie un gan arī visi ļaudis zināja,
 ka viņa uzticīgi un šķīsti mīl Eduardu, jebšu bez cerības,
 un šo svēto mīlestību un ciešanu cienīja visi. 
 
 Šī apziņa mazināja viņas grūtsirdību un remdēja viņas
 sirdēstus. Iekšķīgās aukas apklusa, un to vietā iestājās,
 jebšu gan pastāvīgas, taču gan lēnas sirdssāpes. Vai Klotilde
 vēl cerēja? Kas to var zināt, bet to gan zināja un
 nomanīja visi, īpaši viņas vecākie, ka viņas mīlestība ir
 neiznīcināma, ka tā tikai kapa malā nobeigsies. Un šo
 uzticīgo un neiznīcināmo mīlestību viņas vecākie skonēja
 un cienīja. Nekad viņi nemēģināja to iznīcināt vai
 Klotildi grozīt uz citām domām. Visu, kas viņai no Eduarda
 bija, viņa turēja par savu svētāko īpašumu. 
 
 23. ZEME BEZ KUNGA 
 
 Vecā barona Kronšilda karaktera pamats, kā laipnais
 lasītājs jau būs atzinis, bija taisnības un patiesības mīlestība,
 un tādēļ viņš arī, Felzenberga tiesības pilnīgi atzīdams,
 sevi jutās par viņa parādnieku un vēlējās šo parādu
 tiešām atlīdzināt. Viņa lepnais un taisnais prāts citas
 domas, citas izlīdzināšanas neatļāva, pat ja viņam
 visa Upleja būtu jāatdod. Tāds taisnības un goda prāts
 bija visu Kronšildu neaiztiekamā un jaukākā rota, un
 šinī ziņā viņi ar veco baronu Drahenklau bija gluži vienādi.
 Arī jaunais barons Lauenšteins, kā jau zināms, taisnību
 un patiesību cienīja augstāki nekā visu citu, tādēļ
 sarunāšanās starp visiem trijiem veda pie gala sprieduma,
 ka Eduarda prāts vispirms jāloka uz pazīstamā
 testamenta iznīcināšanu, un tad ar viņu jāsāk sarunāties
 par to jautājumu, ar kādu atlīdzināšanu viņš būtu mierā.
 Zināms, ka tas nebija izdarāms, kad nezināja, kur Eduards
 mīt. Tādēļ Baham bija jāapsolās, Eduarda adresi, tiklīdz
 kā tas to būs dabūjis, darīt zināmu. 
 
 
 Visai ilgi uz to nebija jāgaida. Viņa pirmā vēstule
 bija rakstīta no Pēterburgas un pārplūda no mīlestības
 vārdiem pret Elzu, no pateicības pret Bahu un Mariju.
 Kronšildu viņš ne ar vārdiņu nebija minējis. Ka Elza nekavējās
 atbildēt un savu pilno sirdi atklāt Eduardam, ko
 viņa tik neizsakāmi karsti un dziļi mīlēja, īpaši gan nebūs
 jāpiemin. Bahs un Marija arī tūdaļ atbildēja un nožēloja
 spējo šķiršanos, pie kam ziņodami, kas pēc Eduarda aiziešanas
 Uplejā noticis; arī barona Kronšilda domas par
 visu šo notikumu Bahs neslēpa. Gandrīz reizā ar šīm vēstulēm
 Eduards arī dabūja šādu no vecā barona: 
 
 «Mans mīļais fon Felzenberģa kungs! 
 
 It pareizi Jūs piezīmējāt savā man atstātā vēstulē, ka
 starp Kronšildu un Felzenberģu famīlijām jau no gadu
 simteņiem ir pastāvējušas neiznīcināmas satikšanās saites,
 un, uz tām atsaukdamies, es tagad ar Jums pilnā uzticībā
 gribu parunāt kādu vārdu, cerēdams, ka Jūs ticēsiet,
 ka manas domas saskan ar to, ko es rakstu. 
 
 Ka Jūsu spējā šķiršanās no Uplejas mani un — atļaujat
 to sevišķi piezīmēt visu manu namu zināmā mērā
 satricinājusi, no tam Jūs jau paši būsiet pārliecinājušies,
 un to Jums gan arī Jūsu teicamā brūte un mans draugs
 Bahs būs ziņojuši, un viss tas izsaka jo gaišāki, kā es to
 spētu, cik daudz iemeslu man ir nožēlot savu pārsteigšanos.
 Cēlonis, kas mani uz to dzina, ir mazāk meklējams
 manā neuzticībā pret Jums nekā mūsu sadzīves vājībās.
 Es domāju, mūsu sabiedrība zināmā mērā ir slima un šī
 slimība ir jo ļaunāka un ķeras jo dziļāki sadzīvē tādēļ,
 ka tā ir slepena kaita, kas jo grūti dziedējama. Es esmu
 nopietni pārdomājis, kas pie tās vainīgs, kas to uztura un
 pasniedz barību, un pie tam nācis pie atzīšanas, kas satricina
 un sirdi pilda ar žēlabām. Tik tālu mēs savos gaišos
 un kristīgas mīlestības laikos jau esam nākuši, ka to, kas
 mums visu svētāks, izlieto par apsegu ļaunprātīgai denunciācijai
 un kaislai atriebšanai! Ka vīri, kam vajadzētu
 arī dzīvē staigāt visiem par labu priekšzīmi, vīri, no kam
 to var prasīt, savu uzticības stāvokli izlieto grēcīgiem,
 noziedzīgiem centieniem, ko kristīga mīlestība vismazāk
 pielaiž! Un kādēļ viņi to dara? Viņi grib valdīt pār zināmo
 sirdi, valdīt pār cilvēka prātu, un tādēļ viņiem jāapkaro
 viss, it viss, kas šai garīgai valdīšanai stāv ceļā,
 un tas īpaši ir gaisma, prāta attīstība. Tā ir šo liekuļu
 visu lielākā ienaidniece, tā tos dzen uz tādu noziedzību, 
 
 
 uz līdzekļiem, ko nolūks svētī. Šaušalas mūs pārņem, šo
 jaunmodes jezuītismu ieraugot savā nejaukākā, riebīgākā
 sejā. Kas tad mums vēl gan ir un būs svēts, ja šis slepenais
 jezuītisms nekļūs atklāts un iznīcināts? Cilvēku, politiski
 neattīstītu un kaislīgu partijas cilvēku prāts stāsies
 Dieva svētā prāta un vārda vietā, un beidzot mums atnāks
 laiki, kur atkal kāda vīra vajadzēs, kas samaitāto
 gaisu lai tīrītu. — Šim skādīgam jezuītismam jāstrādā ar
 visiem spēkiem pretim, un Dievs lai ir mans liecinieks,
 ka es no savas puses to darīšu ar visiem spēkiem! Rūpīgi
 es esmu pārbaudījis visas denunciācijas, kas man pret
 Jums un citiem piesūtītas un — kā liekas — nāk no vienas
 un tās pašas puses, allaž no šī jezuītisma kopējiem un
 viņa biedriem, un esmu atradis, ka visas viņas iziet uz
 tam, ka manā muižā un pagastā kļūtu apspiesta gaisma
 un prāta attīstība un ka to vietā atkal iestātos vecā gara
 kalpināšana, tumsība, nezināšana, lodāšana. Tiesa gan 
 tikai uz tādu vīzi ir panākams minēto jezuītu gala mērķis;
 bet kādi būs tie augļi? Saviem ļaudīm, kas mani sauc
 par savu tēvu un uz kuru vārdu es esmu lepns, — tiem
 es paliktu par apspiedēju un vajātāju; tās mīlestības saites,
 kas jau no gadu simteņiem vijas starp manu namu
 un viņiem, kļūtu saraustītas, un to vietā iestātos īgnums,
 neuzticība un nesatikšana. Ļaužu izglītība, mūsu laiku
 jaukākais auglis, zustu, un tās vietā iestātos vecā krogu
 dzīve, plītēšana un netiklība. Dārgās ticības mācības
 vairs neparādītos ļaužu dzīvē, bet paliktu nedzīvs burts,
 kā tas jau senāk bijis. Un kādēļ visam tam tā būs būt?
 Tādēļ, ka pie mums viens vīrs grib kalpināt un valdīt
 mūs visus, jo es tad būtu tāpat viņa garīgais vergs, un,
 visu manu pagastu ļaunu padarījis, samaitājis, viņš tad,
 zināms, atkal būtu tas vienīgais glābējs. Tas ir viņa nodoms
 un gala mērķis. — Kad jele tikai viena viņa denunciācija
 būtu pierādījusies par taisnu! Viss ir meli, apmelošana,
 ļaunprātība. Un kāda nekaunība! Potivariene,
 šī bezdievīgākā liekule, kas savas noziedzības tik ilgus
 gadus prata apsegt ar pātariem un Dieva vārda nelietīgu
 valkāšanu — Potivariene esot bijusi dievbijīga sieva! Zināms,
 viņa ik svētdienas divi reiz skaitīja pātarus. Neumanis,
 kas mani pēc īpaša sistēma aplaupījis, esot goda
 vīrs! Zināms — mežkunga muižā gāja visiem liekuļiem
 ļoti labi. Priede, kas tik daudz netaisnības darījis, kas
 gadiem taisnību ar kājām minis un mani tik lieliskam apzadzis,
 — Priede esot kārtīgas valdīšanas grožus turējis 
 
 
 roka! Zināms, Priede bija slepena jezuītisma vislabākais
 ierocis. 
 
 Nē, nē — tas ārīgais jezuītisms, kas Krievijā pēc valsts
 likumiem ir aizliegts un citās zemēs tik daudz soda atnesis,
 ir tikai ēna pret mūsu jaunmodes slepeno jezuītismu,
 ar kuru viņš nevar līdzināties nedz nekaunības,
 nedz pārdrošības un rupjuma ziņā. Ja mums reiz būs jācieš,
 tad mēs cietīsim par to vīru grēkiem, kuru ļaunā
 prāta un valdības kārības vergi mēs esam. Un kad mēs
 atzīsim vispārīgi, kādu ļaunu sēklu šie vīri sadzīvē izkaisa,
 sava īstā uzdevuma robežas pārkāpdami un savu
 degunu bāzdami, kur tiem nav nekādas daļas? Tad mēs
 to atzīsim, kad no mums būs novērsušās, ar visādiem
 līdzeklīšiem atbaidītas tās sirdis, kas mums tik uzticīgas
 bijušas, kas mums pieķērās ar bērnišķīgu mīlestību un
 uzticību, cik mēs, kungi, saviem ļaudīm esam tēvi, draugi,
 garīgi vadoņi! 
 
 Tā ir mana pārliecināšanās šinī lietā, un no tās Jūs
 atzīsiet, ka es no denunciāciju sērgas, gods Dievam, esmu
 izdziedēts, un tātad tas darbs, ar ko es Jūs tik dziļi esmu
 ievainojis, arī labus augļus ir nesis. Es ticu, ka Jūs jau
 tādēļ manu pārsteigšanos piedosiet un neturēsiet ļaunu
 prātu uz mani. 
 
 Un nu man jārunā par savas vēstules nolūka otro,
 priekš mums abiem svarīgāko daļu. 
 
 Jūs esiet atsacījušies no savām divkārtīgām tiesībām,
 ko Baloža atrastie dokumenti Jums piešķir. Cik augsti
 es arī cienīju tos iemeslus, kuru dēļ Jūs to darāt, un to
 īstā vīra un goda prātu, kas atspīd Jūsu tā sauktā testamentā
 un Dr. Baha atstāstījumā par viņa sarunāšanos ar
 Jums, tik dziļi man būtu jānožēlo, ka Jūs arī turpmāk
 pie šīs savas apņemšanās gribat palikt. To pateicību, ko
 Jūs man bijāt parādā — manis dēļ es esmu mierā, ka
 Jums tāds parāds bijis — Jūs jau sen esat atlīdzinājuši
 caur savas teicamās valdīšanas augļiem, ko Jūs Uplejā
 atstājuši. Un, ja pat arī tas nebūtu, tad Jūsu pateicības
 parāds taču nekad nav un nevar būt tik liels kā tā manta,
 kas Jums pēc tiesas un taisnības no manim nākas — 
 tā sniedzas mazākais līdz 150 000 rubļu. Kad es Jums šo
 savu parādu vai naudā, vai ar zemi atlīdzinu, tad man un
 manam vienīgam bērnam paliek vēl diezgan, ar ko kārtīgi
 iztikt. Tādēļ man nebūt nenākas grūti sava sentēva
 Uldriķa prātu un zvērestību izpildīt. Tas ir mans pienākums,
 kas man jāizpilda, un es ceru, ka Jūs man šo izpildīšanu 
 
 
 nepadarīsiet visai grūtu, palikdami pie savas
 reiz izteiktās atsacīšanās. Lai Jūs nebūt nešaubītos, tad
 es jau tūlīt te izsaku, ka es nekad nebūšu mierā, ka Klotilde
 Jūsu testamentu pieņemtu. Uzspiest viņai to tak nevar,
 un es ticu, ka ir viņa to nepieņems. Kas tad nu panākts?
 Lieta paliek tikai raibāka un nokavējas bez jebkura
 iemesla. Tādēļ es ceru, ka Jūs vairs nekavēsaties
 ar manim sarakstīties par to jautājumu, ar kādu naudas
 summu jeb zemes gabalu Jūs būtut mierā. 
 
 Sirsnīgi sveicinādams, 
 
 Jūsu padevīgais draugs 
 
 Leonards Kronšilds. 
 
 Upleja, 5. decembrī 1869.» 
 
 Pēc kādas nedēļas barons Kronšilds lasīja šādu vēstuli
 no Felzenberģa: 
 
 «Augsti cienīts barona kungs! 
 
 Es ļoti priecājos par Jūsu laipnās vēstules pirmo daļu.
 Tā saietas pilnīgi ar manām domām. Turpretī man jānožēlo,
 ka es Jūsu vēlēšanos mana testamenta dēļ nevaru
 vis piepildīt. Kā es reiz esmu nolēmis un darījis šinī lietā,
 tā viss paliek. Citādi es nevaru. Arī man nevar uzspiest
 mantu saņemt, ko es negribu. Mana vēlēšanās un lūgšana
 ir tā, ka Jūs un cienītā Klotildes jaunkundze cienītu
 manas svētākās jūtas, manu nepārgrozāmo prātu, un, cerēdams,
 ka tas notiks, es esmu un palieku 
 
 Jūsu pateicīgais 
 
 Eduards Felzenbergs. 
 Pēterburgā, 12. decembrī 1869.» 
 
 Vecais goda vīrs, šo vēstuli izlasījis, bija gluži bez
 padoma. Ko te nu būs darīt? Jāaprunājas atkal ar Drahenklau
 un Lauenšteinu. Abus jau otrā dienā ataicināja.
 Barons Drahenklau, Felzenberģa vēstuli izlasījis, savā
 parastā vīzē ātri un dzedri izsaucās: 
 
 «Tas tak vairāk nekas nav kā stūrgalvība! Žēl, ka tik
 pilnīgiem cilvēkiem kā Felzenbergs arī savas vājības. Ko
 tagad nu ar viņa mantu un testamentu lai dara? Pēc manām
 domām, šis jāsaplēš un Felzenberģa manta uz viņa
 paša vārdu jānoliek uz augļiem — basta!» 
 
 «Tik īsa tā procedūra šinī lietā nevar būt,» Lauenšteins,
 gardi pasmiedamies, atbildēja. «Vispirms, Felzenberģa 
 
 
 testamentu nedrīkst vis iznīcināt tas pēc likumiem
 nav atļauts. Otrkārt, viņa prāts, kā redzams, ir nelaužams
 un viņš paliks pie sava nolēmuma. Tātad rastos zeme
 bez kunga, ja barons fon Kronšilds «Plehne Bezitzlichkeit»
 atšķirtu no savas zemes. Mans padoms būtu, ka šo
 lietu tagad atliktu pie malas un ka Kronšilda barona
 kungs savu parādu raudzītu izlīdzināt savā testamentā,
 kurā tas pēc Felzenberģa priekšzīmes varētu ielikt kādu
 nosacījumu, kas atkal Felzenberģiem jācienī. Citāda gala
 es šinī savādā strīdā neparedzu.» 
 
 Šo padomu beidzot pieņēma. 
 
 24. MŪŽA ZIEDONIS ĪSTAIS ZIED REIZI
 TIK VIENU - MAN TAS JAU NOZIEDĒJIS 
 
 Sadzīves viļņi dažkārt līdzinājās jūras viļņiem. Kā šeitan
 daždien ūdeņi ir mierīgi un līdzeni kā galds un saules
 stari tanīs spiežas cauri un sasilda, un iepriecē jūras
 iedzīvotājus; un tad atkal nāk brīži, kur spēcīgi aizkustināto
 ūdeņu viļņi saceļas namu augstumā, krākdami un
 šņākdami, laivas un kuģus mētādami apkārt un sadragādami
 kā mazu spēles lietiņu un visu, kas ceļā, aprīdami
 un noraudami slapjā, dziļā kapā, — tā arī cilvēka dzīvē
 laimes dienas nav pastāvīgas, bet piepeši un spēji saceļas
 sadzīves viļņi lielās bangās un mūža ceļinieka laiviņu
 mētā šurp un turp, uz augšu, uz leju, līdz tā varbūt pie
 klints akmiņa vai smilšu kāpām sadragājas un nelaimīgais
 ceļinieks tad, sadauzīts un līdz nāvei piekusis, tikai savu
 dzīvību izvelk pie malas. Tādu sūru mācību baudījis, tas
 labprāt vairs nedosies cīniņos ar neaprēķināmiem elementiem,
 bet meklēs drošāku, rāmāku vietiņu, kur tas no
 tādām sadzīves un sirds aukām būtu pasargāts. 
 
 Arī Eduarda Felzenberģa dzīves laiviņa bija, ja arī ne
 sadragāta, tad taču stipri vien sadzīves viļņos apkārt mētājusies
 un viņu pašu gandrīz nāves nagos ievedusi. Viss,
 kas viņam no šiem cīniņiem palika, bija laba sirdsapziņa
 un tā šķīstās un spēcīgās mīlestības saite, kas viņu ar
 Elzu garā savienoja. Klotildes uzticīgā un dziļā mīlestība
 pacēla viņa sirdi, padarīja viņu, tā sakot, labāku, svētāku;
 bet aiz tās ņirgāja aizspriedumu spoks, kas radīja
 ciešanu un uzspieda atsacīšanos no pirmā ideāla. Elzas
 mīlestība turpretim sirdi aizdedzināja gaišās, spēcīgās
 liesmās, un, kas viņas rokās, pie viņas šķīstās un uzticīgās 
 
 
 krūts reiz bija dusējis, tas viņu vairs nepēja aizmirst,
 vēl mazāk atstāt. Tikai pilnu dzīvību, mērķa pilnīgu sasniegšanu
 centās panākt un panāca dievišķīgā mīlestība,
 kas katrā brīdī gatava aizdot dzīvību par dzīvību, laimi
 par laimi; citādi viņai būtu bijis jāiznīkst, jāmirst. Un
 tikai tāda spēcīga, dedzīga mīlestība spēja Eduarda saslimušo
 sirdi izdziedēt, viņu pašu atkal atdot pilnai dzīvei.
 Tak tādos pat cīniņos viņš vairs negribēja, nevarēja doties
 atpakaļ, kādus viņš līdz šim bija pārlaidis. Viņa prāts
 tagad nesās uz darbiem, kur viņš savus spēkus jo sekmīgāki
 un pilnīgāki varētu izlietot, un tādā vai tai līdzīgā
 vietā, kā viņam bija Uplejā, tas nevarēja notikt. Tāds
 darba lauks — to viņš nu sajuta — viņa centīgam garam
 bija par šauru, tur tas nevarēja parādīties savā pilnīgākā
 spēkā un spējā. Tādēļ viņš, no Uplejas aizgājis, tūliņ
 iestājās kara dienestā un ķērās atkal pie dziļām mācībām
 jeb turpināja savu jau nobeigto studiju. Zinība, ko viņš
 jau senāk visvairāk mīlēja, bija matemātika, un tikai
 mazs ārīgs kavēklis viņu toreiz bija grozījis uz ķīmijas
 studēšanu. Ir tagad viņš varbūt matemātikā paspēja vairāk
 nekā dažs labs, kas to īpaši studējis, jo šo zinību viņš
 arī augstskolā kopa ar sevišķu mīlestību. 
 
 To ievērojot, arī nebūt nav jābrīnās, ka viņš jau pēc
 neilga laika iemantoja oficiera činu. Ar to vēl ne lēti
 neapmierinājies, viņš neapnicis strādāja un pūlējās un
 drīz izlaida ievērojamu rakstu kara zinībās, kura dēļ augstākā
 kara valde uz viņu grieza savu īpašu ievērību un
 viņu pārcēla gvardos. Par štāba oficieri palicis, viņš
 ieņēma svarīgu vietu kara valdē. 
 
 Bet pie visiem saviem lieliem un grūtiem darbiem, ko
 viņa jaukais amats un tālākā mācīšanās prasīja, viņš nepiemirsa
 vis savu sirsnīgo un teicamo līgaviņu, bet kopa
 un audzināja allaž jo jaukāku un spēcīgāku savu un
 Elzas mīlestību. Cik jauki viņi sarakstījās, cik sirsnīgi un
 pilna mīlestības Elza atbildēja, to jau pierādīs tikai šīs
 divi vēstules. 
 
 «Par visu vairāk mīļotā Elza!» Eduards raksta, atkal jo
 augstākā vietā iestājies. «Man ir ap sirdi, it kā es visu
 pasauli vēlētos apkampt un spiest pie savas ātri pukstošās
 sirds. Un tomēr šī sirds tikai Tev pieder, tikai Tev
 dzīvo. Tu priecāsies, dabūdama zināt, ka es nupat kā
 esmu iecelts tanī vietā, kura līdz šim bija mans tuvākais
 mērķis, ko sasniegt es karsti vēlējos. Ne manis dēļ, ne
 ārīga goda dēļ, bet Tevis pēc. Es zinu, cik lepna Tu esi uz 
 
 
 katru sekmīgu soli, ko es speru uz priekšu. Un uz tam
 Tev pilnīgs iemesls. Ja Tevis un Tavas neaprobežotās
 mīlestības man nebūtu, tad mana sirds būtu tumša un
 tukša kā naktī pasaules ēkas neizmērojamais tukšums.
 Tikai tā apziņa, ka Tu esi mana, ka Tava mīlestība pieder
 man, dod man spēku un skubina mani allaž jo tālāki
 un tālāki censties, līdz es ar mīļā Dieva palīgu būšu sasniedzis
 to mērķi, kas ir augstāks nekā tā kārta, ko hercoga
 Jēkaba manifests piešķīris manai famīlijai. Šis mērķis
 nav vairs tālu, dārgā, karsti mīļotā Elza, un tad, tad
 es savu līgaviņu pārvedīšu savās mājās un nekāds spēks
 mani vairs neizraus no Tavām mīļām rokām. 
 
 Es nespēju apķert, kāds prieks, kāda neizsakāma līksmība
 mūs tad apkamps, jo ar Tevim pastāvīgi kopā dzīvot,
 Tevi apkampt un turēt savās rokās, tavās skaistās,
 uzticīgās acīs skatīties bez mitēšanās, bez gala — Elza,
 dārgā Elza! tas nozīmē paradīzes priekus šeit virs zemes,
 un tas sasilda un paceļ sirdi un ved prātu allaž tuvāki
 mūsu avotam, iz kura mēs esam cēlušies — Dievam!» 
 
 Elzas atbilde neparāda mazāku mīlestību. 
 
 «Eduard,» viņa raksta. «Man trūkst vārdu aprakstīt, ko
 es jūtu, kā es Tevi mīlu, cik laimīga es esmu. Un, ja tikai
 Klotildes skumīgā seja manā laimes biķerī neiekaisītu
 parūgtas zāles, tad es droši varētu sacīt, ka tā mīlestība,
 kas mūsu sirdis savieno, atdara un uztura to avotu, iz
 kura izverd nebeidzamā, neapķeramā dievišķīgā laime,
 no kuras ir sacīts, ka cilvēku ausis to nav dzirdējušas,
 acis nav redzējušas, kas vēl nevienam nav nākusi prātā.
 Ja kas mūs paceļ pāri par visu radību un pieved mīļam
 Dievam jo tuvāki, tad tas patiešām ir tāda mīlestība kā
 mūsu. Tikai iekš tās ir pilna dzīve, tikai iekš tās cilvēks
 ir «Dieva bērns». 
 
 Bet, Eduard, bez Tevis man tāda mīlestība nebūt nav
 domājama, un man ir tā ap sirdi, it kā Tu būtu no debesīm
 sūtīts, lai tā pieņemtu miesu un parādītos savos
 visskaistākos ziedos. No tam vien Tu jau pratīsi, ka Tavi
 nopelni, Tava augstā vieta, ko Tu caur uzticību un grūtiem
 pūliņiem nupat esi panācis, manu mīlestību pret
 Tevi nebūt nevar vairot, tādēļ ka es Tevi mīlēju tik vien
 Tevis dēļ, nevis Tavas goda kārtas dēļ. Un, ja Tu būtu
 rokpelnis un es karaliene, — ir tad es Tevi mazāk nemīlētu
 — nevarētu mazāk mīlēt! Tomēr es no sirds priecājos
 par Tavu pūliņu augļiem, priecājos vairāk nekā Tu 
 
 
 pats. Vai tad es nezinu, ka Tava mīlestība īpaši Tevi dzen
 allaž jo tālāki uz augšu? 
 
 Kad mēs būsim savienoti uz nešķiršanos, jā, Eduard, — 
 kas to augsto, svēto laimi var apķert! Es nē. Mana sirds
 man saka, ka tā jau tagad bauda tos visaugstākos priekus,
 kas cilvēkiem zemes virsū var būt piešķirti, un tādēļ
 es bīstos, ka šī laime lielāka vairs nevar būt — man ir
 tā ap sirdi, it kā mums laimīgākiem šeit nebūs būt tas
 ietu pāri par robežām, ko Dievs ir nolicis! Piedod, dārgo
 Eduard, ka es atkal jau esmu tik bailīga, tik šaubīga.
 Bet ko es lai daru! 
 
 Tak, lai liktens nolēmis ko gribēdams, šķirti mēs nebūsim,
 nevaram būt nekad, jo mūsu mīlestība nāk no
 paša Dieva un tādēļ nav iznīcīga. Ja Viņa svētais prāts
 būtu, ka es ātrāki šķirtos no šīs zemes, tad mans gars lidināsies
 ap Tevi un skūpstīs Tavu mīļo vaigu, lai Tu būtu
 kur būdams. Un es priecāšos un būšu līksma, redzēdama
 Tevi laimīgu. Bet, ja man būtu jādzer tas rūgtais biķeris,
 ja Tu ātrāki šķirtos no manim, tad zini, ka Tava mīlestība
 mani pavadīs līdz kapam un viņpus tā mūs atkal
 savienos! — Eduard! Vienu lūgumu es Tev lieku priekšā.
 Ja es mirtu, tad savienojies ar to, ko Tu pirms esi mīlējis,
 ar Klotildi. Tikai viņa ir cienīga ieņemt manu vietu, un
 tavā skaistā sirdī mums abām būs telpas — manam garam
 un viņas sirdij. — Nerājies uz mani, ka es tā «sapņoju»,
 kā Tu atkal teiksi. Jo mēs visi tak esam mirstami
 cilvēki, un, kad Tu savu testamentu jau esi iestādījis,
 kādēļ Tavai Elzai, Tavai uzticīgai Elzai arī nebūs testamenta
 iestādīt. Jā, Eduard, uzlūko šo manu lūgumu kā
 manu testamentu, kā manu beidzamo prātu un vēlēšanos,
 t.i., ja es mirtu! 
 
 Te es Tev sūtu savu fotogrāfiju un matu sprogu. No
 Tevim es sagaidu to pašu. Kā Tu redzi, es tev esmu tanī
 pašā ģērbā, ko es valkāju tanī dienā, kad Tu nāvei biji
 tik tuvu, un tad atkal tanī dienā, kad Tu pacēlies uz jaunu
 dzīvību, — kad Dievs mūs savienoja siržu derībā. Arī citādi
 es tāpat esmu rotājusies — es zinu, ka es Tev tā vislabāk!
 patīku. Bahs saka, mana nobildē esot man ļoti
 līdzīga, jebšu Tavs krustdēls gan spriež, ka «tante Elza
 nav tik smuka kā šī smukā bilde». Laikam šis spriedums
 nāk no tam, ka es Eduardiņam šodien neļāvu līdzi iet uz
 mežu ogās. — Marija ir neizsakot priecīga par savu mundro
 meitiņu, ko viņa grib likt krustīt pēc mana vārda. Tā
 tad man arī būs krustmeita, kā Tev jau ir krustdēls. Un 
 
 
 man liekas, ka tas ir ļoti vajadzīgs, jo bez manas aizstāvēšanas
 Tavs krustdēls manu nākošo krustmeitu sen jau
 būtu ielicis kaktā, tādēļ ka viņa esot nerātna un par
 daudz brēcot. 
 
 Labprāt es ar Tevim vēl tērzētu — tas man taču ir tas
 visumīļākais darbs —, ja Klotilde nupat nebūtu atbraukusi.
 Viņa Tevi sirsnīgi sveicina un vēlas Tavu fotogrāfiju.
 Viņa kārojot redzēt, kā «viņas ideāls» izskatās kara
 dieva ģērbā. Mēs brauksim apkārt pa mājām, gribēdamas
 pārliecināties, vai pagasta nabagi un sērdienīši visi
 pareizi apkopti. Un ko Tu domā! Balodis, ko ļaudis iesaukuši
 par «mazo Felzenberģi», mums brauks līdz, jeb
 īstāki: pavadīs mūs jāšus ar Tavu Vaņku, kam Uplejā nospriesta
 «žēlastības maize», tādēļ ka viņš man palīdzējis
 citreizīgo spēcīgo un apbrīnojamo Uplejas pilnvari izglābt
 no nāves briesmām. Vai tu nebīsties, ka es varu
 iemīlēties Baloža kungā? — Nebīsties vis — viņam jau
 ir līgaviņa, Tava vecā drauga, apriņķa tiesas sekretāra
 meita, ļoti skaista un apdāvināta jaunava. 
 
 Dzīvo nu vesels, sirds mīļākais, un nerāj, bet iepriecini
 drīz ar mīļu vēstuli 
 
 Tavu mūžam Tev uzticīgo 
 Elzu 
 
 Plienos, 1. augusta 1873.» 
 
 Šī vēstule Felzenberģi pa daļai iepriecināja, pa daļai
 ļoti apbēdināja. Kādēļ Elza vienumēr mocījās ar tik sērīgām,
 tumšām domām? Labprāt viņš tūdaļ būtu atbildējis
 un tās izgaisinājis, ja tanī pašā brīdī atnākusi pavēle
 viņu nebūtu aizraidījusi kādā citā vietā uz pārlūkošanu
 jeb inspekciju. — Tikai pēc kādas nedēļas viņš pārbrauca
 un savā kortelī atrada ziņas, kas viņu ļoti satricināja.
 Bahs rakstīja, ka Elza grūti saslimusi ar plaušu karsoni
 (Lungenentzundung). Ar Klotildi apmeklējot nabagus un
 bārenīšus, viņa bija sakarsējusies un aukstu ūdeni baudījusi.
 Atpakaļ braucot, viņai palicis ļoti auksti, un jau
 otrā rītā izrādījies, ka viņas plaušas iekarsušās. Bahs izsacīja
 cerības, ka varēšot līdzēt, tak esot «jāsataisās uz
 visu». Šie vārdi Eduardam spēji iedūrās sirdī. Viņam
 likās, ka visa viņa laimes ēka piepeši sagrūst, ka visa
 zeme trīc, apakš viņa kājām. Tūdaļ viņš laida telegrammu,
 lai atbild, kā ar Elzi stāv, bet bija jau par vēlu, jo, tikko
 zaldāts bija aizgājis uz telegrāfa staciju, ienāca pasta 
 
 
 vīrs un atnesa vēstuli — ar melnu zieģeli. Felzenbergs
 garā paredzēja, ko tā nes. 
 
 «Elzas vairs nav!» viņš sāpīgi iesaucās un noslīga uz
 zofaju. Tikai kad zaldāts ienāca, kvitanci atnesdams,
 viņš atmodās no pusģīboņa un uzlauza vēstuli. Skonīgiem
 vārdiem Bahs tanī ziņoja, ka Elzas jaukā dvēsele ir Dieva
 priekšā. Viņas beidzamie vārdi bijuši: 
 
 «Eduard, tava Elza aiziet, bet viņas gars būs pie tevīm
 — — Eduard — — — es tevi mīlēju, cik vien var mīlēt, 
 un mīlēšu tevi vēl viņpus kapa ar Dievu, Eduard — 
 piepildi manu testamentu — — — ». 
 
 Tad viņa izlaidusi savu garu. 
 
 25. TĒVU ZEMEI GRŪTI LAIKI - 
 DĒLIEM JĀIET PALĪGĀ 
 
 Asiņainais, Krievijas vēsturē neizdzēšamiem burtiem
 ierakstītais 1877. gads bija atnācis. Turku neģēlība un nekaunība
 bija sasniegusi augstāko pakāpienu. Krievijas lielais
 ķeizars Aleksandrs II viņiem piesacīja karu un sauca
 savus uzticīgos valsts dēlus svētā cīniņā par taisnību un
 apspiestu tautu brīvību. Krievija uz šo svēto karu bija
 pareizi sataisījusies. Arī palkavnieks Eduards Felzenbergs
 piederēja pie tiem vīriem, kam bija uzticēta dārgā tēvijas
 sagatavošanās uz lielu cīniņu ar mūža ienaidnieku.
 Viņa vieta tagad bija ģenerālštābā, bet pēc uzsākta kara
 viņa vadīšanai uzticēja pilnu reģimentu. Cik dūšīgi Krievijas
 kareivji turējušies un kā iesākumā tomēr kara dievs
 savu svaru brīžam svēra uz mūsēju, brīžam uz ienaidnieku
 pusi — tas lasītājiem vēl ir dzīvā atmiņā. — Beidzot
 krita Karsa, Ardahana utt. Āzijā turku vara jau bija
 salauzta, bet Eiropas Turcijā viņi vēl ar sekmi atturējās.
 Sevišķi apcietinātā Pļevna mūsēju tālākai iešanai bija
 ceļā — tai vispirms bija jākrīt, ja mūsējiem bija visgalīgi
 uzvarēt un karam nobeigties. Kam vēl nav dzīvā
 atmiņā tie cīniņi par «Zaļajiem kalniem» zem tā sauktā
 «baltā ģenerāļa» Skobeļeva izmanīgās un dūšīgās vadīšanas,
 bet, par visām lietām, tie kautiņi Pļevnā un pie tās
 6. jūnijā un 8. un 10. jūlijā, kuros tik daudz krievu sirdīgo
 kareivju asinis plūda, apspiestām slāvu tautām brīvības
 koku audzinādamas. Bet Pļevnas aizstāvētājs, turku 
 
 
 ģenerālis un maršals Osmanis-pašā, bija izmanīgi apstiprinājies
 savā cietoksnī un atturējās kā lauva — mūsu
 kara virsvaldība atzina, ka tam jāpiekļūst ar citādiem
 līdzekļiem, nekā tie līdz šim bija izlietoti. Uz paša ķeizara
 pavēli atsauca Sevastopoles dūšīgo aizstāvētāju ģenerāli
 Todlebenu, un tas, Pļevnas apkārtni pareizi aplūkojis,
 sastādīja plānu, pēc kura turpmāk jāstrādā. Kara
 virsvalde zem paša kunga un ķeizara priekšsēdēšanas šo
 plānu pieņēma un sāka strādāt, kā turkiem droši varētu
 piekļūt un tos uzvarēt. Pie šī darba mēs atkal sastopamies
 ar palkavnieku Felzenberģi, kas kā izmanīgs rīkotājs
 un teicams matemātikas zinātājs bija pazīstams un
 tādēļ Todlebenam piešķirts. Mūsu stāsta nolūkā nav visus
 notikumus no šī brīža līdz Pļevnas krišanai sīki aprakstīt,
 — tas, ko mēs te gribam vēstīt, stāv tikai tuvā
 sakarā ar Felzenberģa darbiem. 
 
 Atnāca 1877. gada 28. novembris, auksts un miglains.
 Osmanis-pašā bija visu dienu priekš tam un tad cauru
 nakti rūpīgi sagatavojies uz cauri laušanos caur krievu
 septiņdesmit verstes garo ieslēgšanās līniju. Krievi to zināja,
 tak nevarēja paredzēt, kurā vietā būs vislielākā saduršanās.
 Drīz pēcpulksten septiņiem rītā, dienai austot,
 pamanīja turkus pie Pļevnas, ārā veļoties. Kā zināms,
 Osmanim bija 40 000 vīru. Bads tiem bija klāt, cietoksnī
 atturēties vairs nevarēja. Tikai cauri laušanās, ja tā izdevās,
 turkus varēja glābt. Visstiprākais spēks mūsējiem
 uzbruka tanī vietā, kur 3. grenadieru divīzijas priekšējā
 daļa 3. bateriju aizstāvēja. Mūsējo spēks te izrādījās par
 vāju turku bariem atturēties. Jau šie bija ieņēmuši vienu
 apcietinājumu un lielgabalu pēc otra un apkāvuši gandrīz
 visus, kas tiem turējās pretī. Tālāk un tālāki viņu
 pulki vēlās uz priekšu un cerēja jau cauri lauzušies, kad
 īstā brīdī atsteidzās tas grenadieru pulks, kuru Felzenbergs
 komandēja. Izcēlās sīva, asiņaina cīnīšanās — uz
 dzīvību un nāvi. Turki, jau tik tālu tikuši, ne par ko
 vairs negribēja iet atpakaļ. Krievu pulki, steidzoties nokusuši,
 pirmā iesākumā nespēja aizdzīt atpakaļ sašutušo
 turku barus. Jau mūsu līnijas kreisais spārns sāka šķobīties,
 kritušo rindas palika retākas. Turki, šo brīdi izlietodami
 un ar joni grūzdamies tālāki, mūsu pulkos uz
 acumirkli sacēla sajukšanu un šaubīšanos. Šinī bailīgā
 brīdī palkavnieks Felzenbergs, zobenu augsti pacēlis un
 savam dūšīgajam pulciņam dodamies pa priekšu, uzsauca:
 «Kara biedri! No mums pa daļai atkarājas šīs dienas 
 
 
 uzvara vai pazaudēšana. Prom dūšīgi pret ienaidnieku,
 ķeizaram un valstij par slavu!» 
 
 «Hurā!» atskanēja pulkā, un zaldāti, no jauna kārtībā
 nostājušies, ar jaunu dūšu gāzās turkiem virsū, kuri pa
 tam jau bija nocietinājušies krievu ieņemtās skanstīs.
 Nāvīgi šāvieni saņēma krievus, bet, par laimi, turki, atstatumu
 neievērodami, šāva par augstu, tā ka lielākais
 ložu bars aizsvilpoja pāri par mūsējo galvām. Šie vairs
 nešāva, bet, pīķus ienaidniekiem pretī turēdami, devās
 tiem virsū, līdz beidzot vīrs ar vīru cīnījās, ja šis teikums
 še vietā, jo turku bari, pa daļai skanstīs slēpušies,
 skaita pēc bija daudz lielāki nekā krievu.
 
 «Par ķeizaru un valsti!» — atkal atskanēja komandanta
 dedzīgie vārdi, un Krievijas dēli kā lauvas gāzās virsū
 izbiedētiem turkiem. Tie, kas ārpus skanstīm mūsējiem
 uzbruka, no drošiem pīķu dūrieniem un zobenu cirtieniem
 krita «kā mušas», un drīz krievi bija izkāvušies
 cauri līdz pašām skanstīm, kurām tie nu no priekšas un
 no sāniem uzbruka. Cīnīšanās bija asiņaina un nāvīga, bet
 krievu ieroči šoreiz acīm redzot bija laimīgāki, jo priekšpusē
 turki jau bija pa daļai nonāvēti, pa daļai sagūstīti,
 bet sānu pusē, kur Felzenbergs pats bija klāt, tiem vēl
 bija virsroka — te vēl bija labs gabals darba, līdz tos pilnīgi
 atsita atpakaļ. Savu «Allah il allah!» saukdami, tie
 kā aizkaitināti zvēri mūsējiem uzbruka, bet velti, jo šie
 padošanās nepazina un pēc sava dūšīgā vadoņa priekšzīmes
 cīnījās uz dzīvību un nāvi, nelaida neviena turka
 cauri, bet nonāvēja visus, kas stājās ceļā. Turku līķi bija
 sakrājušies vaļņa augstumā, viņu līnija sāka šķobīties,
 un viņi taisījās uz bēgšanu, kurpretim no krievu puses
 atskanēja priecīgs un dedzīgs «hurā», kas pasludināja uzvaru,
 bet cīniņu karstumā un uzvaras priekos tikai Felzenberģa
 tuvākie kara biedri pamanīja, ka viņš pats vēl
 briesmās. Kā jau allaž, tā arī šinī asiņainā kautiņā ienaidnieki
 visvairāk tīkoja pēc savu pretinieku vadoņa nāves,
 un tātad arī kāds bars turku īpaši Felzenberģi bija ievērojis
 un caur izmanīgu apiešanu to līdz ar mazu pulciņu
 atšķīris no savējiem. To atzinis, Felzenberģis ātri savāķa
 savus kara biedrus, un nu iesākās varbūt tikai reti pieredzēta
 sīva uzbrukšana no vienas un dūšīga dzīvības aizstāvēšana
 no otras puses. Kamēr atkal uzvarētās skanstīs
 un visā krievu līnijā atskanēja uzvarēšanas gaviles un
 turki, izbiedēti un izmisuši, gan allaž vēl šaudīdami, devās
 atpakaļ uz Pļevnas pusi, tamēr šinī vietā drūzmīgi 
 
 
 pie ausīm sitās zobenu sitieni, ieroču saduršanās, ievainoto
 lāsti un vaimanas. Krievi, kā allaž, tā arī te saviem
 ieročiem darīja godu; Felzenbergs tiem rādīja labu priekšzīmi.
 Ar savu revolveri kādus piecus ienaidniekus nomaitājis,
 viņš tagad izlietoja savu zobenu, brīžam atgaiņādamies
 no ienaidnieku uzmākšanās, brīžam tos nāvīgi
 sakaudams. Ka viņam vaigā un kreisajā plecā jau bija
 dziļi ievainojumi, ka viņa zobens bija sarkans no ienaidnieku
 asinīm un ka viņš pats bija tā notraipīts, ka viņu
 tikko varēja pazīt, to viņš ne juta, ne ievēroja. Dūšīgi
 kaudamies un lielāku gubu no turku līķiem sev priekšā
 redzēdams, un savus kara biedrus uz nepadošanos uzskubinādams,
 viņš padarīja, kas no cilvēka knapi ticams;
 turki, jebšu lielā pārskaitā, kļuva atsisti atpakaļ. Ir
 krievu dūšīgajā pulciņā nāves izkapte nepalika bez
 spēka, ir tanī daži bija krituši, bet kas šis mazumiņš bija
 pret to pulku līķu un ievainoto, ko turku pusē atrada!
 Un, kad vēlāk nodaļas virskomandants savā ķeizariskai
 augstībai lielfirstam Nikolajam Nikolajevičam iesniegtā
 raportā rakstīja: «Palkavnieks Felzenbergs ir pastrādājis
 brīnumus, un katrs viņa zaldāts ir varonis,» tad tas bija
 pilna taisnība un liecināja, ka krievu kara vadoņi ar lietpratēja
 acīm zin cienīt īstu dūšu un varonību. 
 
 Turki patlaban sāka vilkties atpakaļ, kad arī Felzenbergs
 jau sevi jutās nespēcīgu tālākā cīnīšanā. Pa daudz
 asiņu viņam bija notecējušas — viņa spēki gāja mazumā,
 uzmācās gurdenums un ģībonis, pret kuru ilgi nespēja
 atturēties. Bet tomēr viņš turējās uz kājām un vājā balsī
 oficierus un zaldātus skubināja uz tālāku cīnīšanos, līdz
 ienaidnieks pavisam būs sakauts un uzvarēts. Pa tam arī
 citi krievi, savus kara biedrus pamanījuši briesmās, piesteidzās
 klāt — īstā brīdī, jo, kamēr šie vēl cīnījās un
 turkus dzina atpakaļ, tamēr kādi četri ienaidnieki uzbruka
 nespēcīgajam Felzenberģim, kas savu zobenu tikko
 vēl spēja vicināt. 
 
 «Sasodīti turki! Dārzniek — steidzaties — va redziet,
 mūsu muižkungs ir briesmās!» — kāds tuvu pie Felzenberga
 latviešu valodā iesaucās, un drīz pēc tam viens
 unteroficiers un viens oficiers piesteidzās viņam klāt tanī
 brīdī, kad divi turki, Felzenberģim no muguras uzbrukdami,
 pacēla savus līkos zobenus pār viņa galvu. Divi
 asiņaini zobeni krievu pusē pazibēja gaisos, un abi uzbrucēji
 vārtījās savās asinīs. 
 
 «Pēc likumu guļas arī tev būs mirt!» unteroficiers Teteris 
 
 
 sacīja un nocirta arī to turku gar zemi, kas palkavniekam
 Felzenberģim patlaban no sāniem uzbruka, kamēr
 leitnants Puķe ceturto ņēma uz savu rēķinumu. Pa tam
 Felzenbergs bija atspiedies uz savu zobinu — piekusis
 un iztvīcis līdz nāvei, tuvu pakrišanai. Teteris steidzās
 viņam palīgā, bet, pamanījis, ka kāds grūti ievainots
 turku oficiers savu revolveri paceļ pret Felzenberģi, viņš
 tam izmanīgi un īstā brīdī padarīja galu. Kad viņš atnāca
 pie palkavnieka, tad šis bija pakritis. 
 
 «Vai mēs esam pilnīgi uzvarējuši?» Felzenbergs pusaizdarītām
 acīm un mirstošā balsī jautāja. 
 
 «Слушаюсь. Pēc likumu guļas turki in continenti et
 iini ir sakauti un Pļevnas lauva Osmanis-pašā licis izlikt
 padošanās zīmi! Ko mēs ar savu palkavnieku ņemam
 priekšā, tas vairs neceļas.» 
 
 «Slava un gods Tev — augstais Dievs, — ka Krievija
 uzvarējusi — nu es varu mierīgi aizbraukt — esmu izcīnījies
 — — ņem manu dvēseli savās rokās!» Felzenbergs,
 lēni runādams, atbildēja un aizdarīja acis. 
 
 Ir leitnants Puķe bija piesteidzies un paņēma mirstošā
 palkavnieka galvu savās rokās. Teteris bija nometies ceļos
 un apklāja savas asarainās acis, savu asiņaino vaigu. 
 «Viņš mirst — tas visulabākais cilvēks!» — jaunais
 unteroficiers vaidēja. 
 
 «Uz manas — — krūts — — ir matu — — 
 spro — — ga un — — vēstule — — — tos pār — — sū — tat Klotildei. 
 Es — — eimu, — — Elza — — ar 
 Dievu — — Klotilde!» 
 
 26. UPLEJĀ 
 
 «Nezinu, māt, kādēļ sirds man šodien tik grūta, it kā
 kādu nelaimi būtu paredzējusi,» Klotilde sacīja, avīzi nolikusi,
 ko tā lasīja. «Pļevnu mūsu dūšīgie kareivji ieņēmuši,
 bet kaušanās priekš tam bijusi ļoti liela un sīva.
 Cik lēti var būt, ka arī Eduards tur cīnījies un — — 
 kritis!» 
 
 «Nekaujies ar pašradītiem jeb iedomātiem sirdēstiem,
 mīļā meitiņ. Tu tak neesi māņticīga. Sirds nekā neparedz;
 kad tā dažkārt sevi nomoka, tad tie ir skumju un bēdīgu
 domu augļi. Beidzamās ziņas par Eduardu, kā dakteris
 Bahs saka, ir tās, ka viņš ir ģenerālštābā, kura locekļi
 tak pie kautiņiem nepiedalās. Un kādēļ tu labāk neceri,
 ka viņš reiz pārnāks spirgts un vesels.» 
 
 
 To sacījusi, baroniete fon Kronšild paņēma avīzi un
 gribēja tanī lasīt, bet to atkal nolika, pamanījusi, ka Klotilde
 vēl nebūt nav apmierināta. 
 
 «Zināms, ka es māņiem neticu,» viņa atbildēja. «Bet
 noliegt taču arī nevar, ka īsi priekš kāda bēdīga jeb briesmīga
 notikuma sirds ir nemierīga un grūta. To es jau tik
 daudzkārt esmu piedzīvojusi. Pie labas taisnības man arī
 nav pilna iemesla uz Eduardu cerēt, jo pa visu laiku,
 kamēr Elza mirusi, viņš man nekā nav rakstījis. Es arī
 zinu, ka viņš ar Elzu ne tikai aiz pateicības, bet arī aiz
 mīlestības saderinājās un ka viņas nāve Eduardam ļoti
 gāja pie sirds. Viņi mīlējās šķīsti un dziļi. Eduards pavisam
 nespēj būt paviršīgs — to sen esmu atzinusi, to
 pierāda visi viņa darbi, sevišķi viņa testaments.» 
 
 «Vai tad tu, sirdsmīļā Klotilde, tiešām domā, ka viņš
 Elzu aizmirsis? Taisni tādēļ ir mazāk iemesla to ticēt, ka
 viņš nav paviršīgs, un tāpēc man liekas, ka tava mīlestība,
 kurai es cienīšanas neliedzu, ir veltīga un tikai izmaitā
 tavu mūža laimi. Starp tiem jaunekļiem, kas pēc
 Felzenberģa aiziešanas tevi bez sekmes bildinājuši, atronas
 dažs teicams vīrs, kas tevi tiešām darītu laimīgu!» 
 
 «Māmiņa mīļā, ko es lai daru, ka nevienam citam manā
 sirdī nav telpas kā tikai Eduardam! Es zinu, ka viņš mani
 mīlēja, it kā es viņu, un ka tikai mūsu kārtas aizspriedumi
 šai no abām pusēm tik dziļai un uzticīgai mīlestībai
 neļāva kuplot un nest savienošanās augļus. Un, it kā
 es Eduarda nespēju aizmirst, tā ir viņš neaizmirsīs savas
 uzticīgās Klotildes. Bet, ja arī tas notiktu un pat ja viņš
 karā kristu, tad es tomēr nevienam citam negribu piederēt,
 līdz mīļais Dievs mani ar Eduardu savienos viņā
 pasaulē.» 
 
 Lielmāte gribēja atbildēt, bet sulainis viņai ienesa vēstuli.
 
 «Krieviski rakstīta adrese — es to neprotu lasīt, še,
 lasi tu, kam vēstule sūtīta,» viņa sacīja. 
 
 Klotilde paņēma vēstuli un, adresi izlasījusi, drebošām
 rokām uzlauza zieģeli. 
 
 «Tā ir man laista no — kara lauka,» viņa sacīja un
 tad steigšus lasīja, bet drīz viņai papīri izkrita no rokām
 un viņa pati atkrita atpakaļ uz zofaju. 
 
 «Kas tev noticis, Klotilde?» māte vaicāja. 
 
 «Lasi!» Klotilde īsi atteica un paslēpa savu vaigu. 
 
 Lielmāte lasīja: 
 
 «Jaunkundzei fon Kronšild, Uplejā. Augsti cienītā jaunkundze! 
 
 
 Sava palkavnieka fon Felzenberģa kunga
 beidzamo vēlēšanos un pavēli izpildīdami, mēs Jums te
 piesūtam viņa matu sprogu un vēstuli, ko viņš dzīvodams
 valkāja uz savas krūts. — Nelaiķa palkavnieks cīnījās
 kā lauva, un viņa sirdībai un izmanībai ir liels nopelns
 pie Pļevnas ieņemšanas. Viņu nožēlo un apraud
 visi viņa kara biedri, kas viņu pazina. Viņa beidzamie
 vārdi bija: «Ar Dievu, Klotilde!» 
 
 Šo bēdīgo pienākumu izpildīdami, mes Jums, augsti
 cienītā jaunkundze, izsakām savu dziļāko līdzjušanu. 
 
 Pļevnā, 3. decembrī 1877. 
 
 K. Puķe, leitnants. 
 
 Teteris, unteroficiers.» 
 
 Ir lielmāte tagad raudāja, savu nelaimīgo bērnu uzlūkodama. 
 
 «Te vēl viena vēstule, mīļā māmiņa, lasi jel to man
 priekšā — man acis tik tumšas, nevaru lasīt,» Klotilde
 lūdza. 
 
 Baroniete uzlauza šo vēstuli; tā skanēja tā: 
 
 «Sirdsmīļā Klotilde! Tikai pēc manas nāves Tu lasīsi
 šīs rindiņas, ko es asiņainā cīņu priekšvakarā netālu no
 Krievijas mūža ienaidnieka robežas uzzīmēju kā beidzamo
 sveicināšanu tai, ko es visupirms un tik sirsnīgi esmu
 mīlējis un mīlēšu līdz galam. Mana sirds dzen mani šo
 liecību Tevim atstāt, no šīs pasaules šķiroties. Savu svētāko
 pienākumu pret dārgo tēviju, pret ķeizaru un valsti
 izpildīdams un savu dzīvību labprāt nododams Krievijai
 par godu, apspiestām slāvu tautām par atsvabināšanu,
 es tomēr savas acis nevarētu mierīgi aizdarīt, nezinājis
 Tevi visgalīgi pārliecinātu, ka Tava mīlestība nav vis apkampusi
 necienīga, Tevis nevērta cilvēka; tā nav vis
 kļuvusi nicināta, bet tā ir augsti cienīta un manā sirdī
 atradusi un paturējusi pilnu un šķīstu pretmīlestību, ko
 tikai nāve spēj iznīcināt. Šī liecība ir viss, sirdsmīļā Klotilde,
 ko es šķirdamies Tev spēju atstāt, to Tava uzticīgā
 sirds no manim varēja prasīt, to es Tev visai labprāt
 dodu. 
 
 Kad jau pavisam neder vaimanāt un ar likteni ķīvēties,
 tad tas vēl mazāk pieklātos to darīt tādā nopietnā brīdī,
 kad sataisās uz nāvi, kad sadzīves viļņos dragāta sirds
 atvadās no mīļākās, kas tai parādījusi tik daudz mīlestības
 un nešaubīgas uzticības. Tādēļ arī es, savu gaitu nobeigdams, 
 
 
 neviena neapsūdzu, nevienam nekā nepārmetu.
 Mana vēlēšanās ir, ka arī Tu, dārgā Klotilde, izlīdzinātos
 ar savu sūro likteni un meklētu sirds mieru tanī
 apziņā, ka cilvēku prāts un cenšanās nespēj pārgrozīt
 tos ceļus, ko augstāks spēks nolēmis, un ka Tu, paklausīdama
 savas šķīstās mīlestības balsij, neesi apgrūtinājusi
 savu zināmo sirdi, neesi nekā darījusi, kas būtu pretim
 sievieša godam un smalkākām jūtām. — Kas mūs šķīra un
 uzlika tik grūtu pārbaudīšanu, bija sadzīves un kārtu aizspriedumi,
 kas nav vis meklējami viena vai otra cilvēka
 galvā, bet pieder visuspēcīgajam laika garam. Tādi aizspriedumi
 ir tikpat veci kā citas cilvēku vājības, un, kamēr
 šīs pastāvēs, tamēr arī neskaitāmas sirdis locīsies,
 kunkstēs un cietīs. Un tas pats slogs, ko tagad uzliek
 kārtu starpība un īpašuma nevienādība, nākotnē cilvēkus
 mocīs citādā formā; tad tos varbūt vairs nešķirs kārta
 un manta, bet gara attīstības pakāpieni, kā mēs to, p. p.,
 jau tagad pa daļai redzam pie tā sauktiem literātiem. Īsta
 vienlīdzības un izlīdzināšanās mēra nebūt nav un nebūs,
 tādēļ ka nav un nebūs tāda vispārīga stāvokļa, no kura
 pasauli un cilvēkus varētu uzlūkot bez jebkura aizsprieduma.
 Tikai priekš Dieva visi cilvēki ir vienlīdzīgi — 
 visi viņa bērni; no cilvēcīga stāvokļa skatoties, cilvēku
 sabiedrība jeb cilvēce nebūt nav tā, par ko mēs to turam,
 jo katram, tā sakot, ir sava pasaule, sava brille, caur kuru
 tas to uzlūko, un kāda krāsa šai, tāda izskatās viņa pasaule.
 Cilvēka īstā pasaule ir viņa sirds, tādēļ laimi meklē
 velti ārpus tās. Un, ja Tu, mīļā Klotilde, savu pasauli esi
 atradusi savā sirdī, tad Tu šinī ziņā esi sasniegusi augstāko
 pakāpienu, ko šinī pasaulē var sasniegt. Viss cits
 nav pastāvīgs un īsts, bet līdzinājās murgiem un miglai,
 kas mūs, jebšu nomodā esošus, taču pieviļ un ved iekš
 maldīšanās. 
 
 Ka es ir Elzu esmu karsti un uzticīgi mīlējis, Tev jau
 ir zināms, un šīs otrās mīlestības dēļ man gan īpaši nebūs
 jāattaisnojas. Esmu pārliecināts, ka Tu to pilnīgi saproti
 un zini cienīt. Elza bija manas mīlestības pilnīgi
 vērta, un to šķīsto mīlestību, kas mūsu starpā priekš tam
 pastāvēja, viņa ne vien nav necienīgā vietā nolikusi, bet
 vēl jo vairāk pacēlusi un padarījusi par tīru un svētu.
 Viņas beidzamā vēlēšanās — kā Tev jau zināms — bija
 tā, lai mēs savienojamies. Šo viņas beidzamo prātu es
 tādēļ jo mīļāki cenšos izpildīt, ka mana sirds tikai Tev
 piederēja, pēc tam, kad Elza tai kļuva atrauta. Kārtas 
 
 
 aizspriedumus caur savu spēku pārspējis, es Tevi būtu
 vedis pie svētā altāra. Visai tuvu šim laimes mērķim,
 man jāšķiras no šīs pasaules, visas savas jaukās cerības
 es ņemu līdz tumšā kapā Turcijas asiņainā kara laukā.
 Priekškaramais krīt — dzīves loma izspēlēta! 
 
 Ar Dievu, Klotilde, uz visu mūžu! Saņem manu sirsnīgāko
 pateicību par Tavu mīlestību un tikai reti piedzīvoto
 uzticību. Tici, ka es Tevi no sirds esmu mīlējis līdz
 kapam. Pēc savas labākās apziņas esmu izturējies un cīnījies,
 kā tam vīram pieklājas, ko Klotilde fon Kronšild
 mīlēja — tik dziļi mīlēja. Likteņa lēmums manus ceļus
 nobeidz ātrāki, nekā to cerēju mums bija jāpaliek
 šķirtiem. — Piedod man, dārgā Klotilde, ja es būtu vainīgs
 pie Tavas ciešanas, pie Tavas laimes iznīcināšanas.
 Es darīju, no kā es biju pārliecināts. 
 
 Klau! Kara bungas un lielgabalu šāvieni jau pasludina,
 ka svētā Krievija savus dēlus raida karā pret turkiem,
 — mans kara kumeļš jau zviedz — es jožu ap
 gurniem spīdošu zobenu. Dievs augstais, kāds asiņains
 tas būs un jau tik drīz! — Bet šo vēstuli, šo beidzamo
 sveicināšanu savai Klotildei es uzglabāju pie savas krūts,
 un, kad mana sirds tanī vairs nepukst, tad dūšīgie kara
 biedri lai ir manas beidzamās vēsts sūtņi! 
 
 Ar Dievu, dārgā, neizsakāmi mīļota Klotilde! Garā Tevi
 skūpsta 
 
 Tavs Eduards. 
 
 Kišiņevā, 1877. gada aprīlī.» 
 
 «Tev taču bijusi taisnība, uz Eduardu cerot,» fon Kronšilda
 kundze sacīja, savas acis sausinādama un Klotildes
 bālos vaigus glāstīdama. 
 
 «Mana sirds man sacīja, ka Eduards mani mīlē un nepiemirsīs
 — tagad ir viss pagalam — it viss!» Klotilde
 raudādama atbildēja un elsodama atkrita zofaja ķiseņos. 
 Barons Kronšilds ienāca. Abas vēstules izlasījis, viņš
 aizgrābtā balsī sacīja: 
 
 «Cilvēku labākais un krietnākais ir kritis tēvijai par
 godu, apspiestiem cilvēkiem par svētību. Remdē savas
 asaras, Klotilde, un lai tevi apmierina tā dārgā apziņa,
 ka tu esi mīlējusi vīru, kas tavas uzticīgās un dziļās mīlestības
 bija vērts.» 
 
 To sacījis, viņš aizgāja sava rakstaina istaba un tur nemierīgi
 staigāja no viena gala uz otru. 
 
 
 Ātri izpaudās ziņa par Felzenberģa nāvi. Neaprakstāmas
 vaimanas atskanēja Baha namā, un visā Uplejā redzēja
 tikai noskumušus cilvēkus. Felzenberģa piemiņa
 ļaužu sirdīs bija visai dziļi saknes laidusi un tagad parādījās
 savās jaukākās krāsās īstā mīlestībā. 
 
 Divi mēnešus pēc šīs bēdu vēsts, kādas sestdienas vakarā,
 Uplejas baznīckunga muižā lepni iebrauca barons
 fon Bušmanis ar divi «uz spici» aizjūgtiem zirgiem. Bija
 kamanu laiks. Tikko kučieris bija apturējis pie lievenēm,
 atdarījās durvis un mums jau pazīstamais Graupmaņa
 kungs — visai steigdamies, tas vienu kāju bija iebāzis
 zābakā, otru rīta kurpē — ar pliku galvu iznāca un steidzās
 pie kamanām, lāčādas segu attaisīt. Bušmanim sulaiņa
 līdz nebija. 
 
 «Ā — labvakar, baznīckungs,» barons sveicināja. «Vai
 netraucēju — šodien ir sestdiena un rītu svētdiena?» 
 
 «I, lai Dievs pasargā — mūsu, draudzes stiprākais pīlāris
 nekad un nekur netraucē. Lūgtu, barona kungs, neapsmādējat
 sava pazemīgā kalpa būdiņu!» 
 
 «Na — va ziniet, Graupmaņa kungs, gluži pēc būdiņas
 jūsu pils nebūt neizskatās, īpaši, kad ievēro, cik bieži šī
 «būdiņa» paģēr šādus un tādus pārlabojumus. Va atminaties
 vēl pērngad, he?» 
 
 «Diemžēl šinī grēku pasaulē nekas nav pastāvīgs un
 tā arī mana mājiņa, kuras grīda bargo salu nebūt neiztura,»
 Graupmaņa kungs, drusciņ par daudz saliecies, pazemīgi
 atbildēja. 
 
 «Ha, ha, ha,» barons gardi smējās. «Es jau domāju — 
 te vilku piemin, te arī jau klāt. Bet man liekas, ka mēs
 par šīm un citām lietām varētum istabā aprunāties — va
 jums nebūs auksti?» 
 
 «Kas nu jūsu laipnības saulē varētu saaukstēties? Bet
 lūgtu, barona kungs!» 
 
 Abi iegāja Graupmaņa kunga «studiju istabā». Ļoti maz
 tas līdzinājās nupat kā izsacītiem vārdiem «pazemīgā
 kalpa būdiņa». Ātrāki to varēja saukt par grezni ierīkotu
 un pēc patīkamas dzīves iegrozītu mājokli. 
 
 Barons Bušmanis apsēdās; pār viņa bālo seju gāja ātri
 un tikko pamanot savāds smīnējums — pa pusei tas līdzinājās
 ironijai, pa pusei labvēlībai. Grūti bija izšķirt, vai
 Graupmanis ir viņa draugs vai padevīgs kalps. Varbūt
 ka abi bija kopā, draudzība un dziļa padevība. — Likās, 
 
 
 ka barona kungs šodien Graupmani drusciņ gribēja zobot,
 jo, cigāri aizdedzinājis, viņš uzsāka: 
 
 «Es brīnos, ka jūsu rakstāmā istabā tik maz krēslu — 
 es redzu pavisam tikai vienu, un, kad nu īsti nevar ticēt,
 ka visi, kas jūs apmeklē, sēd uz šā zofaja, tad ceļas jautājums,
 vai tie pēc turku modes sēd uz grīdu, vai pēc
 vergu modes stāv, kamēr jūs sēdāt?» 
 
 «Redziet, cienīts barona kungs,» Graupmanis attaisnojās,
 «visu lielākais grēks ir lepnība un augstprātība. Tā
 pašu eņģeli padarīja par sātanu un tā grēcīgus cilvēkus
 kā iedzimts grēks moca un paved uz neceļiem vēl šo
 baltu dien. Un mums it īpaši pienākas ļaudis pasargāt no
 lepnības, bet tā nešauboties ļoti iesakņotos, ja mēs tiem,
 kas pie mums nāk lūgties, vēl pasniegtum krēslu it kā
 kungiem. Nekad nebūs piemirst — to es jau daudzkārt
 esmu sacījis — tos zelta vārdus: «Jūs, kalpi, esiet paklausīgi
 saviem kungiem».» 
 
 Barons gardi pasmējās un tad jautāja:
  
 «Bet tiem lūdzējiem, kas te atnāk, taču daudzreiz ir
 tāds nesamais — kas ar to notiek?» 
 
 «To, kā protams, nenesīs studiju istabā, tas paliek
 kukņā, jo ļaudis taču nenāk pa lieveņu, bet pa kukņas
 durvīm,» Graupmanis, it kā par barona nezināšanu brīnodamies,
 atbildēja. 
 
 «Pareizi, bet tie nesēji taču ir piekusuši — mazākais,
 krēslu, kur apsēsties, viņi, man liekas, būtu izpelnījušies?»
 
 «Redziet, barona kungs, kad kāds nes nastu, tad viņam
 atvieglošana jau ir notikusi caur to, ka viņš no šīs nastas
 tiek atsvabināts un to var nolikt kukņā.» 
 
 Bušmanis smējās kā kutināts un gribēja patlaban ko atbildēt,
 bet sulainis ienāca un pazemīgi bildināja, ka kāds
 vīrs atnācis. 
 
 «Ko viņš grib?» Graupmaņa kungs skarbi jautāja. 
 
 «Viņš gan grib parunāties.» 
 
 «Man tagad nav vaļas — lai nāk citā reizē!» 
 
 «Jā, jā, cienīgs tēvs, bet tur vēl ir viens.» 
 
 «Kas tas ir?» 
 
 «Mežsargs.» 
 
 «Lai ienāk!» 
 
 lenāca mežsargs un, abiem kungiem nobučojis svārku
 stūrus, tas atkāpās atpakaļ pie durvīm. 
 
 «Ko tu teiksi?» Graupmaņa kungs jautāja. 
 
 
 «Es aplencu jaunā meža divi bukus un vienu kazu. Kad
 jūs, cienīgs tēvs, varēsiet nākt?» 
 
 «Vai pirmdien agri vēl būs?» 
 
 «Ījā, cienīgs tēvs, — laiks metas mīksts, kur ta šie ies.» 
 «Nu tad labi, mans bērns, paldies — lai spīzmane tev
 dod vakariņas.» 
 
 «Paldies, cienīgs tēvs!» 
 
 «Tas bija prātīgi. Vai tad vecais Kronšilds pats vairs
 nemedī?» — Bušmanis jautāja. 
 
 «Nu ir jau gadi seši, kamēr tas flinti nav ne rokā
 ņēmis, un tātad, zināms, ar viņa atļaušanu, tā lielākā daļa
 piekrīt man, kamēr mums ir mežkungs, kas zaķus un
 stirnas šaut tura par grēku.» 
 
 «Ak tā — tas kalpa dēls. Esot mācījies kroņa mežkunga
 augstskolā un izpelnījies godalgu. Man liekas, ka
 Uplejas kalpu dēliem uz tam savāda laime — he, vai atminiet
 Felzenberģa?» Bušmanis jautāja. 
 
 «Jā. Te jau viss iet ačgārniski. Tāds zēns negrib strādāt,
 Kronšilds dod šim naudu un sūta ģimnāzijā, tad
 mežkungu augstskolā un nu šis ir liels vīrs. Es tiešām
 nezinu, kurp aizkļūsim, ja visi kalpu dēli paliks par kungiem!»
 Graupmanis piezīmēja. 
 
 Barons Bušmanis atkal pasmējās un tad jautāja: 
 
 «Nu, es domāju, mums būs miers un vaļas runāt par
 jo svarīgākām lietām?» 
 
 «Saprotams pats par sevi. Bet labāki var tērzēt pie malciņa.
 Es likšu uznest?» 
 
 «Kas ta jums labs ir?» 
 
 «E nu, ko mīļais Dievs svētījis,» Graupmanis atbildēja
 un caur skanduli atsauca savu sulaini. 
 
 Šis izpildīja, ko tam lika, un tad Bušmanis uzsāka:
 
 «Īsti es atbraucu ļoti svarīgā lietā. Jūs tak tāpat zināt
 kā es, ka Herr fon Felzenberg pie Pļevnas nobeidzis savu
 raibo gaitu?» 
 
 «Jā, tā Kunga roka viņu ir sasniegusi, Dievs lai viņa
 dvēselei ir žēlīgs!» Graupmaņa kungs, rokas salicis un
 acis pacēlis, atbildēja. 
 
 «Bet vai tā ziņa īsti ir droša?» Bušmanis šaubīdamies
 jautāja. «Dzirdu, to laiduši divi zaldāti, kas senāk no
 Uplejas nodoti.» 
 
 «Nē — prasti zaldāti tie nav: viens ir leitnants Puķe,
 senākais dārznieks, un otrs ir unteroficiers Teteris, citreiz
 Fihtenberģa palīgs. Kā redzams, no abiem daudz nekā
 gan nav, jo, kas bez vajadzības atstāj savu zemi, kas to 
 
 
 barojusi, no tā es daudz nekā neturu. Bet taisnība tas nu
 gan būs, ka viņu elks, šis Felzenberģis, ir kritis, jo dzirdu
 arī, ka viņi pārsūtījuši Felzenberģa matu sprogu un vēstuli,
 ko tas uz savas krūts valkājis. Ha, ha, ha — tiešām
 jauki: divi brūtes reizā!» 
 
 «Tamdēļ es mazāk atbraucu. Gribēju zināt, kā stāv ar
 Klotildi? Vai šī Uplejas «pils princese» vēl nebūs apdomājusies?
 Ko? Ko jūs domājat?» 
 
 «Skaidri to nezinu teikt, jo jūs taču zināt, ka es no tā
 laika, kad pie šīs jaunmodes industrijas kavaliera bija
 tā papīru kratīšana, ar veco Kronšildu vairs lāgā nestāvu.
 Jūs jau arī zināt, ka Kronšildi, Drahenklau un Lauenšteins
 vairs nenāk pie manim, bet brauc citur. Nu man tas
 arī ir alga viena, zirgi viņiem jau ir, lai brauc, kurp sirds
 nesas. Bet laba satikšanās mūsu starpā ir zudusi, un tādēļ
 es arī nezinu sacīt, cik tālu Klotilde no savas bēdīgās apmaldīšanās
 atgriezusies. Taču es to zinu un to visi var
 pie pirkstiem noskaitīt, ka viņai cerību vairs nekādu nav.
 Vienkārt, viņas vienīgā cerība ir aprakta pie Pļevnas,
 otrkārt, viņa sevi tik krietni ir izjokojusies, ka viņa augstās
 sabiedrībās vairs nedrīkst rādīties, un, treškārt, viņa
 jau ir labi gados. Paga, jāpaskatās baznīcas grāmatā.» 
 
 To sacījis, Graupmanis šķirstīja krustāmo grāmatas. 
 «Klotilde Maria Therezia, Uplejas dzimtskunga
 barona Leonarda fon Kronšilda un viņa laulātās draudzenes
 Elzas meita, dzimusi 1851. gada 15. maijā,»
 Graupmanis lasīja. «Tātad Klotilde tagad divdesmit sešus
 gadus un kādus mēnešus veca — es izlūgtos, kādas cerības
 viņai vairs uz precēšanos!» 
 
 «Bet pie viņas daiļā auguma nebūt nevar manīt, ka
 viņa jau tik veca būtu jādomā, ka viņa nu tik kā
 iegājusi divdesmitā gadā. Un cik skaista viņa vēl ir ar
 visiem saviem sirdēstiem,» Bušmanis ātri sacīja, un viņa
 acīs žibēja savāds uguns. «Ir gan drusciņ bāla, bet tas
 taisni viņu padara ļoti interesantu!» 
 
 «Tas nāk no tam, ka viņai gaiša seja — pratēji tādu
 sievieti sauc par «skaistu», kas nekad nenoziedot, bet es
 zinu it labi, ka šinī grēku pasaulē it viss ļoti ātri panīkst,
 īpaši jaunavas skaistums, ja tā jau pāri par divdesmit
 piecām vasarām. Starp mums runājot — mana Herbā ir
 tikai 22. gadā un — un gandrīz jau būtu jāvēlas, ka tas
 Kungs man piesūtītu derīgu znotu. Kad jau no kalna sāk
 iet uz leju, tad iet bez turēšanās.» 
 
 Barons Bušmanis nebūt nedzirdēja, ko Graupmaņa 
 
 
 kungs stāsta no savas Herbās — viņš bija nogrimis dziļās
 domās un atmodās tikai, kad nama tēvs atkal ielēja.
 Savu glāzi iztukšojis, viņš uzsāka: 
 
 «Tad jūs domājāt, ka Klotilde tagad mani vairs neatraidītu?»
 
 «Ja mīļais Dievs izdevīgu brīdi uz otro bildināšanu ir
 sūtījis, tad tas ir tagad. Es palieku pie tam, ka Klotildei
 cerību nekādu vairs nav un ka viņai jāuzlūko par īpašu
 Dieva žēlastību, kad fon Bušmaņu nama slavenākais loceklis
 viņas roku neapsmādē un viņu ved pie svētā altāra,
 kas vien viņas nomaldījušos sirdi un prātu var atkal
 locīt uz tiem vēsturiskiem ceļiem, kas tik augstai kārtai
 jau no mūžības norādīti. Ja tas notiktu — un es nebūt
 nešaubos, ka tas notiks, — tad tas Kungs atkal jau būtu
 apžēlojies kādas noklīdušas dvēseles, ko atgriezt man
 diemžēl nav piešķirts, tādēļ ka — — — » 
 
 «Esat tik laipni un pasargājiet mani no savas mūžīgās
 žēlastības! Te ir jārunā ar apdomu un rūpīgi jānosver,
 kas darāms, jo, jebšu Klotilde gan ir drusciņ kompromitējusies,
 tad viņa taču ir labākā «partija» visā mūsu apgabalā — 
 skaistums, laba sirds, bet par visām lietām — — 
 Upleja un vecā Kronšilda krājums ko vēl vairāk
 var gribēt!» 
 
 «Bet, kad jūs uz tam domājat, tad jums jāpasteidzas — 
 es dzirdu, ka barons Lauenšteins ļoti bieži braucot uz
 Upleju.» 
 
 «Ko nu tas. Bet es tā kā tā esmu nodomājis jau rītu
 Klotildi pa otru lāgu bildināt.» 
 
 «Dievs lai pašķir jūsu ceļus!» Graupmanis vēlēja.
 Pēc kāda brīža Bušmanis atkal aizbrauca. 
 
 Otrā dienā ap pulksten divpadsmitiem barons fon Bušmanis
 tāpat lepni piebrauca pie Uplejas lievenēm. Sulainis
 atdarīja durvis un viņu saņēma, tak viņš velti gaidīja
 uz tādu pazemīgu saņemšanu kā vakar baznīckunga
 muižā. 
 
 «Vai lielskungs mājās?» barons skarbi un lepni jautāja. 
 
 «Jā.» 
 
 «Pieteic baronu fon Bušmani.» 
 
 «Jā.» 
 
 Uplejas dzimtskungs savu viesi apsveicināja ar pieklājīgu
 cienīšanu, tak ne visai draudzīgi. No tā laika, kad
 Felzenbergs bija aizgājis, starp abiem kungiem lāga satikšanās
 vairs nebija, neievērojot tās reizes, kad Bušmanis
 no Klotildes dabūja «kurvi». Tādēļ barons Kronšilds 
 
 
 drusciņ bija pārsteigts, viņu tik piepeši un necerētu ieraugot
 savās mājās. Bet velti vecais goda vīrs pūlējās, minēdams,
 kāda iemesla dēļ viņam tāds necerēts gods notiek.
 Ja viņš būtu dzirdējis, ka barons Bušmanis savam kučierim
 piesaka, lai zirgus nebūt nenojūdz, tad viņam gan
 nebūtu nācies grūti šo mīklu uzminēt. 
 
 Kad Kronšilds Bušmani ieveda viesu istabā, tad Klotilde
 tur bija viena un spēlēja klavieres. Viņas māte šodien
 bija drusciņ gurdena un mita savā rakstāmā istabā.
 Tanī pašā brīdī sulainis vecajam lielkungam ziņoja, ka
 apstellētie muižas amata vīri atnākuši. Pie sava viesa uz
 mazu brītiņu aizbildinājies, viņš aizgāja rakstāmā istabā.
 Klotilde piecēlās un, uz Bušmaņa pazemīgo sveicinājumu
 lepni un pašapzinīgi atbildējusi, to uzaicināja apsēsties.
 
 «Tāds izdevīgs brīdis otrreiz tik ātri vairs negadīsies,»
 Bušmanis domāja un, sava mērķa atcerēdamies, uzsāka:
 
 «Cienīta jaunkundze — es jums gan esmu negaidīts
 viesis?» 
 
 «Taisnību sakot, jā! Pēc visa, kas noticis, es ar jums
 vairs necerēju satikties — mazāk šinī vietā nē,» Klotilde
 auksti atbildēja. 
 
 Barons Bušmanis šo atbildi saprata tā, it kā Klotilde
 nožēlotu «savu apmaldīšanos» mīlestībā pret Felzenberģi.
 Tik nopietni viņš bija ņēmis Graupmaņa prātošanu par
 Klotildes mazām cerībām. Priecādamies, ka Klotilde viņam,
 to sakot, pusceļā jau nāk pretim, un savu mērķi jau
 par sasniegtu turēdams, viņš atzina, ka par daudz dziļo
 pazemību vajagot atmest un jo lepnāki izturēties, kā jau
 baronam Bušmanim pienākas. Viņš sacīja: 
 
 «Mēs cilvēki visi esam maldīgi un īpaši sirds lietās. Kā
 jūs jau zināt, cienītā jaunkundze, es šinīo ziņā esmu ļoti
 brīvprātīgs — tā sakot, kosmopolīts. Cilvēka sirds daudzreiz
 tikai pēc lielas apmaldīšanās un pēc grūtiem cīniņiem
 uztop uz īsto, tā sakot, vēsturisko ceļu un sasniedz
 savu laimi — miera ostu, kurā tā tad izdusas no visām
 pārciestām likstām. Tādēļ prātīgs vīrs savai sirds izredzētai
 nekad nepārmetīs un nepierēķinās par noziegumu,
 kad tā savās jaunības dienās caur kāda industrijas kavaliera
 izmanīgi izliktiem valgiem drusciņ noklīdusi no savas
 cilts vēsturiskā ceļa, bet beidzot atzīst savu alošanos
 un griežas atpakaļ uz šo ceļu. Ticiet man, cienītā jaunkundze,
 ka es jutīšos laimīgs, piedzīvodams to brīdi, kurā
 es šos vārdus caur savu izturēšanos varēšu apstiprināt.» 
 
 Klotilde palika brīžam bāla, brīžam sarkana. 
 
 
 «Kādēļ jūs man to sakāt, barona kungs? Es nesaprotu,
 ko jūs runājat!» viņa atbildēja, un viņas balss drebēja. 
 
 «Piedodat, cienīgā jaunkundze, ka es jūsu sirdī varbūt
 esmu modinājis nepatīkamas atmiņas. To es negribēju 
 es tikai gribēju izsacīt savu īgnumu pret to industrijas
 kavalieri, kas jūsu mūžu tā saģiftējis —» 
 
 «To jums man nebūt nevajadzēja īpaši sacīt — to es
 jau zinu. Ja jūs tiešām nožēlojat, manu mūžu saģiftējuši,
 tad turpmāk tā vairs nedarat!» Klotilde atbildēja, gandrīz
 vairs nevarēdama valdīties. 
 
 «Es runāju no tā Felzenberģa, kas — — » 
 
 Klotilde uzlēca stāvus, un viņas acīs žibēja savāds
 uguns, kad viņa rāmi, bet spēcīgi sacīja: 
 
 «Kad es jums, barona kungs, priekš astoņiem gadiem
 izsacīju savu necienīšanu, tad es tagad mirušo apgānītājam
 neliedzu savu vislielāko īgnumu!» 
 
 To sacījusi, viņa apgriezās un aizgāja. 
 
 Un, kā priekš astoņiem gadiem, tā arī tagad Bušmanis
 Uplejas kungu namā sēdēja satriekts, apskurbis, nekā nejēgdams,
 kas ap viņu notika. 
 
 Barons Kronšilds, ar saviem amata vīriem izrunājies,
 atnāca un, nožēlodams, ka viņa viesis viens pats atstāts,
 laipni sacīja: 
 
 «Piedodat, barona kungs, ka tik ilgi paliku. Bija steidzamas
 darīšanas.» 
 
 «Liec braukt priekšā!» Bušmanis it kā murgos uzsauca. 
 
 Nama tēvs aizgāja un sacīja sulainim: 
 
 «Aizej un liec piebraukt barona Bušmaņa zirgus!» 
 
 «Jā, cienīgs tēvs!» 
 
 27. CAUR TUMSU PIE GAISMAS - 
 CAUR CĪNIŅIEM PIE UZVARĒŠANAS 
 
 1878. gada 15. jūnija rītā agri Uplejā un tās apkārtnē
 bija pamanāma ļoti mundra, jebšu klusa darbošanās. Baru
 bariem ļaudis devās uz Upleju un, tur atnākuši, nostājās
 klusītiņām, it kā bītos traucēt kāda mīļa gulētāja gardo
 miegu, vai arī pielika roku pie darba, palīdzēdami muižas
 dārzniekiem un pagasta dailenītēm, kas mundri pina
 vaiņagus un zaļumiem un puķēm izpušķoja malu maliņas.
 To redzot, būtu bijis jādomā, ka šodien Uplejā būs mīļota
 augstmaņa kāzas, ja darbīgo un nostājušos ļaužu
 sejas nebūtu bijušas tik nopietnas, tik sēras un skumjas — 
 
 
 ja viņi nebūtu tik viegli staigājuši, tik klusu runājuši,
 it kā visa Upleja būtu pārvērtusies par lielu Dieva namu,
 kurā pasaulīga trokšņa nedrīkst būt. Kā priekš deviņiem
 gadiem, tā mēs ir šodien ieraugām Pētersonu ar
 savu orķestri un jaukto dziedāšanas kori, bet jautrums,
 kas toreiz atspīdēja visu sejās, tagad ir zudis un tā vietā
 ir iestājies drausmīgs klusums. Pētersons — viņa mati
 jau iesirmi — ir nosēdies meža dārzā uz beņķa un nogrimis
 dziļās, skumjās domās. Viņa meitiņa atnes dārzā salasītas
 puķes mīļotam tēvam, bet tas nedzird viņas bērnišķīgo
 gavilēšanu, neredz viņas mīlestības dāvaniņu, līdz
 viņas māte, pamazām pienākdama, apkampj savu noskumušo
 laulāto draugu. 
 
 «Nepadodies tik dziļām skumjām, sirds mīļākais — gan
 mīļais Dievs locīs visu par labu,» viņa mierina. 
 
 «Jā, tikai pats Dievs šeit var līdzēt un sūtīt savu svēto
 mieru — uz to mums jāpaļaujas. Bet, kas pazīst mūsu
 kungu mīlestību un tēvišķo gādāšanu, — kas pazīst Klotildes
 žēlprātību un apžēlošanos par līdzcilvēkiem un tad
 atkal viņas uzticīgo mīlestību un neizmērojamos sirdēstus,
 — kas pazīst un zina, kas viņas mīļākais, mūsu
 neaizmirstamais Felzenbergs mums visiem un mūsu gara
 dzīvei ir bijis, — tam šodien, Klotildes goda dienā, sirds
 lūst aiz žēlabām un cilvēcīgas līdzciešanas!» Pētersons
 skumju pilns atbildēja.
 
 «Gan Dievs gādās,» viņa uzticīgā mūža biedrene atteica
 un tad devās pie dziedāšanas kora dailenītēm ir tās
 mierināt. 
 
 Pa tam atnāca arī Uplejas mežkungs. Kroņa uniforma,
 bet sevišķi no augstskolas viņam piešķirtā un pie labajās
 krūts puses valkājamā goda zīme liecināja, ka tas savam
 vārdam un amatam dara godu. Netrūka arī Uplejas mežsargu,
 kas pēc kārtas savam teicamam priekšniekam nāca
 pakaļ. Pēc šī pulciņa ieraugām nākot pagasta vietnieku
 pulku, priekšniekus un pagasta tiesas locekļus, tiem
 priekšā ejot pagasta vecāko; tas ir Ozolu Juris; nopelnu
 zīme pušķo viņa krūtis. Viņam pa labo iet tiesas priekšsēdētājs
 — tas ir Lauksargu māju īpašnieks, tas pats
 Kārlis, kas līdz ar savu toreizējo brūti un tagadējo laulātu
 draudzeni Grietu caur Priedes viltību bija aizsūtīts
 uz Sibīriju. Pagasta vecākajam pa kreiso ieraugām pagasta
 skrīveri Balodi, kas tāpat izpelnījies ķeizarisku atzīšanu
 par rūpīgu amata kopšanu. 
 
 Beidzot redzam dakteri Bahu līdz ar savu Mariju. Viņiem 
 
 
 pa priekšu iet gadu divpadsmit vecs zēns, Felzenberģa
 krustdēls, un sešus līdz septiņus gadus veca meitiņa,
 Elzas krustmeita. Šie piesteidzas klāt vecā Rumbenieka
 dēliņam un ar to sirsnīgi apsveicinās, bet Baha Marija
 paslēpj savas acis un raud — viņa ir ieraudzījusi, ka
 Rumbenieks ved Vaņku, melnā segā tērptu un pilnīgi
 apseglotu, kā viņas nelaiķa brālis to mēdza jāt. 
 
 «Kādēļ tā, mīļo Rumbeniek?» dakteris jautāja. 
 
 «Jaunkundze tā grib — vakar man lika, lai es šodien
 Vaņku tērpju viņas pašdarinātā skumju segā,» Rumbenieks
 atbildēja un novērsās, savas acis slaucīdams. 
 
 Kamēr uzticīgie un pateicīgie uplejieši tā rīkojās, saviem
 mīļajiem kungiem, bet sevišķi Klotildei, parādīt
 savu neaprobežoto mīlestību un līdzcietību, tamēr pie netālā
 Plosta kroga piebrauca lepna kariete ar sešiem zirgiem
 un prasti pasta rati ar trim zirgiem. Šinīs bija daudz
 mantu un sēdēja vīrs, pēc kura uniformas varēja nolemt,
 ka tas bija feldvēbels. Uz viņa vaiga un pieres pamanīja
 lielas rētas — viņa krūti pušķoja divi Sv. Jura krusti.
 Karietē sēdēja ģenerālis un kāds oficiers, savas uniformas
 pēc adjutants. Ģenerālis bija stalts un plecīgs kungs pašos
 vīra gados. Pilna bārzda apēnoja viņa rētaino un pabālo
 vaigu. Taču rētas to ātrāki padarīja skaistu nekā nejauku.
 Viņa platās krūtis pušķoja daudz augstu ordeņu,
 starp tiem Sv. Jura 3. klases un Sv. Vladimira ordens.
 Bet savu kreiso roku ģenerālis īsti nevarēja lietot tā
 bija pastīva. 
 
 Viņa adjutants, tāpat ordeņiem pušķots, bija slaiks jauneklis.
 
 Pulkstens bija seši rītā, kad abi rati piebrauca pie
 kroga. Sulainis, krievu tautas ģērbā tērpies, žigli nolēca
 no bukas un atdarīja karietes durvis. Ģenerālis un adjutants
 izkāpa. Feldvebels piesteidzās viņiem klāt un, labo
 roku pie ķivera pielicis (salutēdams), gaidīja uz pavēli. 
 
 «Vēl te ir ļoti agrs laiks,» ģenerālis piezīmēja.
 
 «Un tomēr, ekselence, jau esmu pamanījis ne vien lielus
 ļaužu barus uz Upleju steidzamies, bet arī pašā muižā
 dzīvu kustēšanos,» feldvebels uzdrīkstējās pazemīgi atbildēt.
 
 «Jums acis kā vanagam, feldvebel,» ģenerālis pasmiedamies
 sacīja. 
 
 «Слушаюсь,» (dzirdu, kungs, paklausu, ka pavēlat)
 feldvebels salutēdams atbildēja. 
 
 
 «Kārli, ko tu domā?» ģenerālis uzrunāja savu adjutantu.
 
 Šis salutēja un godbijīgi atbildēja: 
 
 «Kad ekselencei nekas nebūtu pretim, tad es pazemīgi
 liktu priekšā, ka pēc tādas ātras un ilgas braukšanas derētu
 tase kafejas.» 
 
 «Nudien, Kārli — tu izpelnījies manu nepatikšanu, mūžīgi
 ar savu «ekselenci» kravādamies! Tu esi mans draugs,
 mans kara biedris, kas līdz ar šo uzticīgo dvēseli un dūšīgo
 kareivi mani izglābis no drošas nāves, un tagad
 mēs neesam īstā dienestā, tādēļ tu mani uzlūkosi kā savu
 draugu un kara biedri un ne kā priekšnieku — vai saproti,
 ko?» 
 
 «Piedod — labošos!» 
 
 «Pareizi — dzersim kafeju, bet ātri! Koļa — pasteidzies!»
 ģenerālis uzsauca sulainim. 
 
 «Слушаюсь, ekselence!» Koļa, roku pie cepures likdams,
 atbildēja un tad steigdamies devās krogā, kura
 iedzīvotāji pa tam jau bija mudri palikuši. 
 
 Ļaudis, secen iedami, apbrīnoja staltos kareivjus un
 viņu spožo uniformu. Jau tie sāka apstāties un sapulcēties,
 bet ģenerālis ātri iegāja kroga viesu istabā. Viņa pavadoņi
 viņam steidzās pakaļ. 
 
 Kafeju ienesa pati krodziniece. Viņa bija ļoti ziņkārīga
 un cerēja izdabūt, kas tie par augstiem kungiem, uz kurieni
 tie brauc utt. Pasta puiši to nezināja sacīt, viņi tik
 zināja, ka tur jāaptur, kur ģenerālis pavēlēs. Tāpat viņa
 velti nopūlējās, no Koļa ko gribēdama izdabūt. «Не могу 
 знать » (nevaru zināt), bija viņa pastāvīgā atbilde uz visiem
 jautājumiem. Koļa laikam nekā nebūtu izpaudis,
 pat ja tam nāvē būtu jāiet. 
 
 Krodziniece staigāja šurp un turp kā pa adatām. Beidzot
 viņa, krieviski buldurēdama, uzdrīkstējās ko jautāt.
 Ģenerālis, viņas valodas vājības atzinis, bija ļoti laipns un
 tīrā latviešu valodā? jautāja: 
 
 «Ko jūs vēlaties zināt, mīļā nama māt?» 
 
 «Vai, cienīgs kara lielskungs, jūs jau runājat vēl labāki
 pa latviski, nekā es protu! Laikam jūs gan esat kāds
 no Kurzemes lielkungiem?» viņa pārsteigta jautāja. 
 
 «Vai tad lielkungi vien prot latviski? Citi jau arī var
 iemācīties šo jauko valodu. Bet sakāt, mīļā māmiņ, kas
 šodien būs jūsu muižā, ka tik daudz ļaužu uz turieni dodas?»
 ģenerālis vaicāja. 
 
 «Vai, cienīgs kara lielskungs, tas ir garš stāsts, ja to 
 
 
 gribētu izstāstīt. Bet es redzu, jums jāsteidzas, jo zirgus
 nebūt nenojūdz, tādēļ es saņemšos ļoti īsi. Redziet,» viņa
 uzsāka, «priekš kādiem deviņiem gadiem te bija muižkungs,
 to sauca par Felzenberģi. Bija smuks cilvēks un
 dziļi mācīts, un tik labs, un tik labs, ka tīri sirds lūst, kad
 viņa atminas. Cik reiz es neesmu raudājusi, kamēr viņš
 aizgājis, jo šī vieta mums arī vēl no viņa un visi vēl ir
 tanīs vietās, ko viņš tur ielicis, jo vecais lielskungs viņu
 ļoti cienī un nekā nepārgroza, ko viņš iestādījis. Un viņa
 jājamais zirgs — to sauc Vaņka — vēl šodien dabon žēlastības
 maizi. Ak, tā ir ļoti bēdīga lieta, kas toreiz Uplejā
 notika, viena smuka freilene pēc tam nomira un
 mūsu mīļā kunga vienīgai meitai ir salauzta sirds, kā ļaudis
 saka. Jo viņa mīlēja mūsu jauno muižkungu un viņš
 mūsu Klotildi arī mīlēja. Bet viņš nebija muižnieks un
 tādēļ viņas nevarēja precēt. Ko tad tie citi būtu sacījuši.
 Un tad viņa aizbrauca uz svešu zemi, lai viņu aizmirstu,
 bet tas nekā nelīdzēja, jo to zin visa pasaule, ka viņa
 mūsu nelaiķa muižkungu mīl vēl šo baltu dien un viņas
 vecākie viņai sen jau būtu ļāvuši iet pie viņa, bet tas
 viņruden, pie tās Pļevnas uzvarēdams, ir kritis, un nu
 šodien ir mūsu cienīgās freilenes dzimšanas diena un tādēļ
 viss pagasts sanāks parādīt, cik sirsnīgi tas viņu mīl
 un viņas nelaiķa brūtgānu arī, un tāpēc visi ir tādi bēdīgi,
 jo katrs jau zin, ka viņa nevar aizmirst savu mīļāko
 un vairs neprecēsies, līdz Dievs viņus būs savienojis viņā
 pasaulē. Ak, ak — sirds plīst pušām, tādu uzticīgu mīlestību
 un tādas skumjas redzot,» krodziniece vaidēja un ar
 priekšautu noslaucīja savas asaras. «Vakar mūsu mīļā
 Klotilde bija apraudzīt manu slimo meitiņu — es jums
 saku, eņģelis nevar būt labāks par viņu, tik mīlīga un
 tik laipna, un līdzcietīga viņa ir. Un tik skaista viņa ir
 kā tas eņģelis mūsu baznīcā. — Es ieminējos viņas mīļā
 brūtgāna, un tad viņa sāka raudāt. Kad es to labāk nebūtu
 darījusi, tik žēl man ir, kad viņa raud. Lai mīļais
 Dievs dod, ka viņa apmierinātos — to mēs vēlamies it
 visi, jā — it visi!» 
 
 Krodziniece runāja tik žēli un skumji, ka arī dūšīgie
 kareivji, acīm redzot, bija aizgrābti. Vismaz ģenerālis novērsa
 savu vaigu. Apmierinājies viņš jautāja: 
 
 «Kad tad būs tā sanākšana?» 
 
 «Esmu dzirdējusi, ka pulksten astoņos mūsu Pētersona
 koris sāks spēlēt, kā jau ik gada. Vai jūs arī neaiziesiet
 redzēt šo apsveicināšanu? Bet, kad jums nav labas dūšas, 
 
 
 tad būs jāraud — es jau tādēļ vien neiešu, jo es zinu, ka
 man būs jāraud bez gala, un, kad es tik daudz raudu, tad
 es palieku slima, un kas tad kops manu mīļo Dārtiņu,
 Klotildes krustmeitu!» 
 
 «Vai tad kāds grēks, kad arī kara vīriem nobirst kāda
 asara? Mēs iesim gan!» ģenerālis atbildēja un saviem pavadoņiem
 deva zīmi uz iešanu. Pulkstens drīz jau bija
 astoņi. 
 
 Uplejas kungu nama dārza pusē atskanēja pazīstama
 svēta meldija, ko Pētersona teicamais orķestris spēlēja.
 Visi sapulcējušies dievbijīgi noņēma cepures un, it kā
 norunājuši, sāka līdzi dziedāt: 
 
 Dievs Kungs ir mūsu stipra pils,
 Kur bēdās varam tverties; 
 Augsts palīgs, kas mūs nepievils,
 Pie kā mēs varam ķerties. 
 
 Tanī pašā brīdī, no Plosta kroga nākdami, devās caur
 dārzu uz kungu nama pusi tie trīs kara vīri, ar ko lasītāji
 jau iepazinušies. Šī jaukā meldija, kas tik spēcīgi paceļ
 sirdis un prātus, un noskumušus mudina uz Dievu paļauties,
 viņiem-bija dārgā piemiņā palikusi. Cik daudzreiz
 tā, jebšu gan pa daļai pārtaisīta, bija atskanējusi
 kara laukā. Ģenerālis noņēma cepuri, un viņa pavadoņi
 darīja pēc šīs priekšzīmes. Viņš apstājās pie kādas liepas
 netālu no tās vietas, kur uplejieši bija sapulcējušies
 un dievbijīgi dziedāja. Tā bija tā pati liepa, kur šodien
 priekš deviņiem gadiem nelaiķa Eduards Felzenbergs bija
 stāvējis, bāls un sirdī tik dziļi aizgrābts. Vai tas notika
 neviļus, ka ģenerālis te apstājās, pie koka atsliedamies?
 Jeb vai tas notika ar nodomu? Kas to lai zina? 
 
 Viņa adjutants apstājās drusciņ sānis atpakaļ, kamēr
 feldvebels pazuda ļaužu pulkā. Laikam tas gribēja iepazīties
 ar uplejiešiem, varbūt arī redzēt to eņģeļa skaisto
 jaunavu, no kuras Plosta krodziniece tik brīnišķīgas lietas
 bija stāstījusi. 
 
 Starp ļaudīm bija pamanāms savāds nemiers. Daži bija
 ieraudzījuši abus oficierus un tos ziņkārīgi uzlūkoja, bet
 palika atkal uzmanīgi uz tam, kas priekšā notiek, jo patlaban
 no kungu nama iznāca Klotilde, kuras goda dienu
 taču šodien svinēja. Viņa bija baltā ģērbā rotājusies, bet
 melnas skumju zīmes liecināja, ka viņa sēroja pēc mīļa
 aizgājušā. Klotildi veda viņas tēvs, lielmāti barons Drahenklau,
 barons Lauenšteins Baha kundzi, un Bahs nāca 
 
 
 beidzot ar saviem abiem bērniem. Kungiem nākot, jauktais
 koris dziedāja jūsmīgu sveicināšanas dziesmu. Kad tā
 bija pabeigta, tad Balodis, drusciņ uz priekšu pagājis, uzsāka
 runāt: 
 
 «Augsti cienītie kungi! Augsti cienītā jaunkundze! Uplejas
 pagasta iedzīvotāji caur savu vietnieku pulku un
 valdi man uzdevuši šodien no visiem tik augsti cienītās
 un sirsnīgi mīļotās jaunkundzes goda dienā viņai izsacīt
 savu uzticību, pateicību un līdzjušanu. Viņi ir atnākuši
 savu labdarītāju apsveicināt un viņai sacīt, ka visi viņi
 ņem sirsnīgu dalību pie tām skumjām, ko likteņa nolēmums
 viņai uzlicis. Jaunkundze! Mēs visi lūdzam Dievu,
 lai Viņš jūsu tik grūti pārbaudītai, tik uzticīgai sirdij
 piešķirtu savu svēto mieru un jums dotu spēku savas
 bēdas panest ar pacietību un cerības pilnu padošanos
 Viņa svētā prātā. Ja mūsu mīlestība un uzticība spētu
 saldināt to rūgto biķeri, kas jums jābauda, tad mēs sevi
 justos apmierinātus un laimīgus. — Un jums, Uplejas
 tēvs, lai atkal no jauna kļūtu izsacīta jūsu uzticīgo ļaužu
 karstā pateicība par visu, ko jūs tiem laba darījuši. Dievs
 lai žēlīgi sargā un svētī jūsu namu!» 
 
 Pār Klotildes bāliem vaigiem ritēja asaras, kad viņa
 Balodim un pagasta valdniekiem sniedza roku, ko tie godbijīgi
 skūpstīja. Ir vecais lielskungs bija dziļi aizgrābts.
 Viņa balss drebēja, kad viņš atbildēja: 
 
 «Mani mīļie bērni! Man — trūkst — — vārdu — — — 
 jums izsacīt mūsu sirsnīgo pa — — teicību. Tik daudz
 tās mīlestības jūs parādat manam nelaimīgam bērnam un
 visam manam namam. To jūsu Klotilde, kā jūs viņu saucat,
 nekad nepiemirsīs! — Mums visiem jāpazemojas
 priekš Dieva svētā vaiga, jāpadodas Viņa prātam. Cik
 laimīgs mans bērns būtu bijis pie tā vīra stiprās rokas,
 kas mums visiem ir tik dārgā piemiņā un kas priekš deviņiem
 gadiem bija mūsu vidū! Bet liktens ir citādi nolēmis
 kā viss viņa mūžs ir bijis tīrs un neaptraipīts,
 tā viņš kā īsts vīrs un varonis savas asinis izlējis, cīnīdamies
 par ķeizaru un valsti. Miers viņa lauru pušķotiem
 pīšļiem! Cienīsim šinī svētā brīdī viņa dārgo piemiņu,
 savas cepures noņemdami un viņam klusā prātā
 saldu dusu vēlēdami!» 
 
 Visa sapulce noņēma cepures. Svēts klusums valdīja
 pār to. Klotilde, savu skaisto galvu pieslējusi pie sava
 sirmā tēva kamieša, elsodama raudāja — un varēja gan
 sacīt, ka «neviena acs nepalika sausa». Arī abiem oficieriem, 
 
 
 tur pie viņas liepas, ritēja asaras par saulē nodegušiem,
 rētainiem vaigiem. 
 
 Piepeši pie vecā lielkunga ieradās goda zīmēm pušķots
 feldvebels. Labo roku pie ķiveres pielicis un ar kreiso
 roku savu zobenu turēdams, viņš rāmi un dobji sacīja: 
 
 «Uplejas lielskungs un baronese Klotilde fon Kronšild!
 Tas, ko jūs apraudat kā mirušu, ir dzīvs, spirgts un vesels!
 Kara laukā pie Pļevnas grūti ievainots un ģībonī pakritis,
 viņš kļuva aizvests uz slimnīcu, un dakteri drīz
 atzina, ka viņa dārgā dzīvība būs glābjama. Viņš izveseļojās
 un kļuva paaugstināts par ģenerāli, bet es ar savu
 kara biedri aizkļuvu citā slimnīcā, no kuras mēs izpildījām
 sava toreizējā palkavnieka, tagadējā ģenerāļa beidzamo
 prātu, uz šejieni atsūtīdami viņa vēstuli un matu
 sprogu. Tikai vēlāk mēs atzinām savu alošanos, bet pavēle,
 ko zaldāts saņem, tam tūdaļ jāizpilda. — Mans ģenerālis
 sveicina savu brūti!» 
 
 «Eduards dzīvo!» Klotilde aizgrābta un tik piepeši pārsteigta
 iesaucās un gribēja steigties pakaļ pa tam jau ļaudīs
 pazudušam prieka ziņas vēstnesim, bet iekrita rokās
 citam kādam kara vīram — ģenerālim Eduardam
 Felzenberģim. 
 
 Ne vārdiņa nespēdama sacīt, Klotilde slīka pie viņa
 krūts un apkampa viņu ar visu spēku, it kā bīdamās, ka
 liktens un sadzīves aizspriedumi viņai to vēlreiz neatrauj.
 
 Barons fon Kronšilds acu mirkli nezināja, kā viņam notiek,
 bet drīz uz viņa vaiga parādījās pilnīgs miers un
 laimas smaids. Roku pacēlis un uz ģenerāli Felzenberģi
 rādīdams, viņš pagasta ļaudīm sacīja: 
 
 «Bērni, te ir jūsu jaunais dzimtskungs!» 
 
 
</TEI>  
  