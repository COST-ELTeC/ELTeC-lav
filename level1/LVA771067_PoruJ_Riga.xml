
<TEI xmlns="http://www.tei-c.org/ns/1.0" xml:lang="lv" xml:id="LVA771067_PoruJ_Riga">
  <teiHeader>
    <fileDesc>
      <titleStmt>
      <title>Rīga</title>
      <author>Poruks, Jānis, 1871–1911</author>
      <respStmt>
        <resp>editor</resp>
        <name>Artis Ozols</name>
      </respStmt>
      </titleStmt>
      <extent>
        <measure unit="words">32342</measure>
        <measure unit="pages">191</measure>
      </extent>
      <publicationStmt>
        <publisher ref="https://distant-reading.net">COST Action "Distant Reading for European Literary History" (CA16204)</publisher>
        <date when="2022-04-22"/>
        <availability>
          <licence target="https://creativecommons.org/licenses/by/4.0/"> Licenced under CC-BY 4.0 </licence>
        </availability>
        <ref type="doi" target="http://dom.lndb.lv/data/obj/771067"/>
      </publicationStmt>
      <sourceDesc>
        <bibl type="digitalSource">
          <ref target="http://dom.lndb.lv/data/obj/771067">Poruks, Jānis, 1871–1911, Rīga
          </ref>
          <publisher>National Library of Latvia</publisher>
        </bibl>
        <bibl type="firstEdition">
          <title>Rīga</title>
          <author>Poruks, Jānis, 1871–1911</author>
          <publisher>Rīga: Jāņa Rozes apgāds</publisher>
          <pubPlace>Rīga</pubPlace>
          <date>1907</date>
        </bibl>
      </sourceDesc>
    </fileDesc>
      <profileDesc
          xmlns:e="http://distantreading.net/eltec/ns">
        <langUsage>
      <language ident="lv" usage="100"/>
        </langUsage>
        <textDesc>
          <e:authorGender key="M"/>
          <e:canonicity key="low"/>
          <e:size key="short"/>
          <e:timeSlot key="T4"/>
        </textDesc>
      </profileDesc>
    <revisionDesc>
      <change when="2022-04-22">Automātiski pārveidots ELTeC formātā</change>
    </revisionDesc>
  </teiHeader>

  <text>
     <front>
         <div type="titlePage">
             <head>RĪGA</head>
             <p>Romāns</p>
         </div>
     </front>
     <body>
         <div type="chapter">
             <head>Pirmā nodaļa</head>
             <p>Jau bija pagājuse kāda stunda, kamēr Roberts
             Landens, pamodies, šo to pārdomāja. Viņa guļamā
             istabā valdīja pilnīga tumsa, lai gan ārā spīdēja ziedoņa
             saule. Viegls gurdenums, rāmas galvas sāpes
             viņu saistīja pie mīkstās gultas. Un steigšanās nebija!
             Roberts Landens, par spīti tumsai, zināja, ka
             istaba, kuŗā viņš gulēja, bija tapsēta ar zīdu, ka pie
             sienas karājas dārgs pulkstens, kuŗš bija apturēts, jo
             gulētājam, kuŗam viņš bija nolemts, bija laika diezgan.
             Šis jaunais kungs katru reizi aizmiga un pamodās
             ar pašapziņu, ka viņš ir bagāta patricieša dēls,
             jā, ka viņš pats ir bagāts, kuŗš ar zeltu un zīdu apradis
             tāpat, kā nabags ar saviem kankariem.</p>
             <p>Gurdenuma un rāmo galvas sāpju pēc Roberts
             jutās par laisku, sniegties pēc vestes, kuŗā atradās
             viņa kabatas pulkstens. Viņš varēja uzspiest pirkstu
             uz elektriskā zvana pogas, bet viņu no tā atturēja
             nepatīkamās jūtas, kuŗas katru reizi viņā pamodās,
             tiklīdz viņš domāja par veco sulaini Frici. Roberts
             zināja, ka tiklīdz viņš zvanīs, tad atvērsies durvis,
             un līdz ar acis apstulbojošo dienas gaismu uz sliekšņa
             parādīsies vecais tēva sulainis, kuŗš viņu aplūkos ar
             pa daļai skumju, pa daļai pārmetošu skatu. Jaunais
             patricietis it labi sajēdza, ka starp tēva un viņa dzīvi
             bija liela starpība, kuŗu vecais sulainis, likās, ļoti
             sāpīgi sajuta. Vecais Landens bija pus gadu simteni
             uzcītīgi strādājis, rūpēm piecēlies rītos un vakaros
             gulēt gājis. Trīsdesmit gadus bija Fricis dienējis
             tēvam, kuŗš mirstot savam uzticamam sulainim bija
             novēlējis testāmentā pāris tūkstošus, lai tam būtu
             iespējams atstāt savu dienestnieka dzīvi, tapt neatkarīgam,
             brīvam. Bet Fricis bija asarām lūdzies, lai</p>
             <pb/>
             <p>viņu vēl patur, lai, ja viņš vecuma dēļ vairs nespētu
             savus sulaiņa uzdevumus pienācīgi izpildīt, viņam
             vismazākais uzticētu dienestnieku personāla virsuzraudzību
             Landena familijā.</p>
             <p>Pusotru gadu pēc Roberta tēva nāves, nomira
             māte ārzemēs, uz kurieni viņa bija līdz ar savu māsu
             aizceļojuse, meklēt spēkus Vācijas veselības avotos.
             Arī māte bija savu testāmenti taisījuse, kuŗā it sevišķi
             vecais Fricis spēlēja lielu lomu. Sevišķā vēstulē,
             kuŗu viņa Robertam rakstīja, tā dēlu lūgtin lūdza,
             Frici kā uzticamu un krietnu dienestnieku neatlaist,
             kamēr viņš pats no dienesta atsacītos. Arī Zelmeta
             kundze, Roberta mātes māsa, kuŗa tagad Landena
             mājā bija virspavēlniece un māte, cienīja veco Frici.
             Tikai Robertam viņš lāgā nepatika. Roberts sajuta,
             ka vecais sulainis, lai gan tas ne pušplēsta vārda
             pret savu kungu pārmetuma veidā neizteica, uz katra
             sola viņu tikai nožēloja. Vecajam Fricim trūka priekš
             visa, kas moderns, saprašanas. Jau tad, kad vecais
             Landens bija licis uzbūvēt brangu, vasarnīcai līdzīgu
             namu, tajā apgabalā starp Strēlnieku dārzu, Ganību
             dambi un Juŗa ielu, Fricim bija daudz kas izlicies par
             izšķērdību, bet arvien viņš sevi mierināja, ka vecais
             Landens esot tomēr gudrākais no visiem un zinot it
             labi, ko darot. Bet tagad, kur Roberts bija kungs,
             vecais sulainis dzīvoja vienās rūpēs un žēlabās, jo
             viņš bija tā sakot ar Landena familiju saaudzis. Reti,
             ļoti reti viņš Robertu redzēja mājās uz vakariņām.
             Ap brokastu jaunais kungs bija, gandrīz bez izņēmuma,
             vēl gultā. Tikai familijas svētku dienās,
             Roberts pacēlās agrāki un palika mājā. Teātris,
             koncerti, izbraukumi, jautras sapulces, dzīve smalkākās
             restorācijās, tas viss Robertu atturēja no kārtīgas,
             miesīgas dzīves. Krustmāte Emilija, brālēns
             Arturs, mājas biedrene Jūlija uzskatīja Robertu kā
             palaidni. Vienīgā būte, kuŗa visā mājā Robertu cik
             necik saprata un viņu no visas sirds mīlēja, tā bija</p>
             <pb/>
             <p>māsīca Alma. Ka Roberts nebija vienkāršs, padomā
             tukšs diedelnieks, kuŗš tikai palaidās uz sava tēva
             bagātību, no tā Alma bija cieši pārliecināta. Viņa pat
             Robertu cienīja.</p>
             <p>Roberts bija slaiks jauneklis, bālu, bet veselīgu
             seju, tumšām acīm, brūniem matiem, ar pastāvīgu,
             vieglu irōnisku smaidu uz lūpām. Viņš gāja cienīgi,
             lepni, bet bija laipns pret katru sarunās un darīšanās.
             Mākslas un literatūras cienītājs būdams, viņš pazina
             netik viņas vecos, bet it sevišķi modernos reprezentantus.
             Bairons bija viņa mīlulis. "Manfreds" un
             Heines dzejoļi atradās pastāvīgi uz mazā galdiņa,
             viņa gultai līdzās. Tikai ievērojamu vīru bildes bija
             redzamas viņa istabās. Šajā ziņā viņš katrā pazinējā
             varēja modināt pret sevi cienību. Bet ar savu dzīvi
             ārienē viņš nevarēja būt par paraugu. Gan labdarīgo
             iestāžu dāmas viņu pazina kā vienu no lielākiem
             labdaŗiem, gan sabiedrībās un viesībās viņš tika atzīts
             par asprātīgu un interesantu jaunekli, bet tomēr vispārējās
             domas bija: Roberts Landens dzīvo par traku!</p>
             <p>Nevarētu sacīt, ka Roberts izsētu naudu saujām.
             Kartis viņš pavisam nespēlēja, arī dzert viņš maz
             dzēra. Viņa galvenā vājība bija — sievietes. Mākslinieces,
             dažādas piedzīvojumus meklējošas skaistules
             prata viņu valdzināt. Arvien viņam bija viena
             "Lotos puķe", par kuŗu viņš noslēpumaini Almai
             stāstīja, kuŗa tad skumji nolūkojās savā brālēnā. Šo
             "Lotos puķu" dēļ viņa satiksme netikvien ar savējiem,
             bet arī tāļākās aprindās, sevišķi ar kundzēm,
             kuŗām bija meitas, bija tapuse ļoti šaura, formāliska.
             No īstenas līdzdzīves paša dzimtā un tai pazīstamo
             patriciešu familijās nevarēja ne domāt. Roberts
             veda savādu, orīģinelu dzīvi, drīz kā vientulis, drīz
             ar draugiem, kuŗi dzīvoja tāpat kā viņš, bez galvenā
             mērķa, bez rūpēm. Vesels mēnesis bija pagājis, kur
             tas bija pilngadīgs kļuvis. Bet no tās dienas, kur
             viņš ar varenu sparu ejošu zāģu dzirnavu, šņaba</p>
             <pb/>
             <p>fabrikas, alus brūža un gandrīz vesela miljona skaidras
             naudas kungs un valdnieks tapa, līdz šim
             brīžam viņš nebija vēl nekur teicis: tagad es esmu
             kungs, darāt tā, kā es gribu. Viņa tēvs bija lielākas
             fabrikas akcionārs. Tagad, kur Roberts bija šo akciju
             galvenais īpašnieks, citi akcionāri mēģināja ar
             viņu uzsākt prātīgas sarunas, kas attiecās uz fabrikas
             veikalu, bet viņš atmeta ar roku. Tajā dienā, kur
             Roberts svinēja savu pilngadību, zāģu dzirnavu vadītājs,
             šņaba fabrikas un alus brūža direktors pēc
             dinejas uzmeklēja viņu rakstāmā istabā, apbēra savu
             principālu ar simtām laipnībām un likšķībām, un Roberta
             gala vārds bija: "Mēs būsim draugi! strādājiet
             tikai tāļāk!" Un kad šie kungi, kurus viņš neuzskatīja
             vis kā sava īpašuma vairotājus, bet tāpat kā daudz
             citus, ar kuŗiem viņam nebija nekāda cita sakara, kā
             familiju tradicionelā pazīšanās, par gaŗlaicīgiem
             cilvēkiem, no kuŗiem vaļā tikt bija viņa lielākais
             prieks. Viņa "Lotos puķes", priekš kuŗu zīžu drānām
             un rotas lietām viņš izdeva diezgan daudz naudas,
             arī viņam sāka apnikt. Roberts redzēja, ka šī sieviešu
             kārta, kuŗa savām brīvām domām un darbību, bez
             dziļākiem dzīves un pasaules uzskatiem, kā nepraša
             dzīvi sabojā, viltodama mīlestību un spēlēdama teātri
             visos kaktos, ir bīstama. Šīs "dziedātājas", bajadēras,
             artistienes, vispārīgi sievietes, kuŗas nav kapitālu
             īpašnieces vai noteikta darba strādnieces,
             kuŗas tomēr tērpjas zīdā, jā, šis viss dzīves tumšais
             valšķības un nieku atvars, kuŗā viņa "Lotos puķes"
             ziedēja, ka tas nav spējīgs pasniegt pilnīgam vīrietim,
             tīrasiņu cilvēkam, vajadzīgo dzīves rotaļu, kuŗa mūs
             glābj no agras izsamišanas un pasaules nicināšanas.</p>
             <p>Jau ilgāku laiku Roberts dzīvoja vientuļi, atrāvies
             no visiem draugiem un lotos puķēm. Savēji sāka no
             viņa jau cerēt lielas lietas. Krustmāte viņu uzlūkoja
             ar sirsnību. Roberts veselu nedēļu nopūlējās ar
             veikala rēķinu caurskatīšanu, mēģinājās familijas</p>
             <pb/>
             <p>sarunās spriest par vienu un otru, bet tad piepeši
             viņam tas izlikās kā lielākā muļķība, un viņš aizbrauca
             uz jūrmalu apskatīt vasarnīcas stāvokli, jo
             visa familija, jeb labāk sakot, krustmāte Emilija, bija
             nodomājuse nākošās dienās uzsākt jūrmalā, Bilderiņos,
             peldu dzīvi. Bet iekams Roberts dabūja apskatīt
             vasarnīcu, viņš iekļuva kungu pūlī, kuŗš pastāvēja
             iz veciem un jauniem, bet jautriem zēniem. Visi
             Robertu cildināja ar tādu mīkstību, gludenību un līpamību,
             ka viņš beidzot jutās piespiests pagrūst platmali
             pakausī, lai labāk varētu saredzēt pasaules laimi
             un priekus, un tad pateikt Horna koncerta dārza
             sulainim, lai tas nostāda ledū divpadsmit pudeles
             šampanieša...</p>
             <p>Un nu Roberts gulēja vaļējām acīm un lūkojās
             tumsā, lai gan ārā bija gaismas tik daudz. Jā, taisni
             viņš tagad sevi salīdzināja ar visu cilvēci, kuŗa zina,
             ka vajaga tikai atdarīt pasaulei logus, un gaisma,
             lūk, plūst straumēm iekšā, kas tevi spēcina un dzīvina!
             Bet Roberts tomēr no šīs tumsas negribēja
             izbēgt. Viņš jutās drošs, ka tas šajā tumsā nevar nogrimt
             uz mūžību, — viņš vēlējās eksperimentēt ar
             šo brīnišķīgo, dzīves labklājībai pretīgo elementu,
             pārbaudīt tumsas dabu, — jā, mēģināt viņā ko saredzēt.
             Bet viņš atzina, ka pie šī mēģinājuma viņa
             spēki saplok ar šausmu jūtām, ka vienīgais līdzeklis,
             lai viņām izbēgtu, ir atgriezties atpakaļ pie svētīgās
             gaismas. Viņš patlaban taisījās izkāpt iz gultas un
             piesist pie loga atsperes, lai logu vāki, kuŗi viņa
             istabu uz to ciešāko noslēdza dienai, atskrietu vaļā,
             kad aiz durvīm noklauvēja stipri soļi, stipra roka
             atrāva durvis, gaismai kā ar straumi vēsajā guļamā
             istabā ieplūstot, uz sliekšņa parādījās kāds četrdesmit
             gadus vecs vīrs, slaiki un stipri noaudzis, sārtiem
             vaigiem, dedzīgām acīm, brangu brūnu pilnbārzdu
             un tādiem pat matiem. Melnā zalona uzvalkā tērpies,
             viņš, smiedamies, militāriski ienāca guļamā istabā.</p>
             <pb/>
             <p>"Ha, zēn! vēl gultā! Nu, taisies, ka tieci gatavs,
             man ar tevi ir daudz ko runāt, sevišķi, kas attiecas
             uz tava nodomātā ceļojuma biedri... Morjen!"
             "Labrīt, labrīt, krusttēv!" Roberts sniedza ienācējam
             roku, "tas ir interesanti... esmu ziņkārīgs...
             tūliņ, tūliņ!"</p>
             <p>Viņš taisījās izkāpt iz gultas, kad krusttēvs, ātri
             pārlaidis skatu pār visām nekārtībām, kuras Roberta
             guļamā istabā valdīja, pakratīja galvu un teica: "Es
             iešu dārzā, tur ir Alma. Posies drīzi!"</p>
             <p>Pirms Roberts spēja ko bilst, krusttēvs jau svilpodams
             izgāja.</p>
             <p>Roberts iesaka taisīt toaleti.</p>
         </div>
         <div type="chapter">
             <head>Otrā nodaļa</head>
             <p>Pulkstens jau bija viens, kad Roberts izgāja ārā,
             uz balkona, no kuŗa gandrīz visu Landenu mazo, bet
             koši iekārtoto dārzu varēja pārredzēt. Viņš jutās
             vēl arvien noguris. Maija pusdienas siltums viņu
             spiestin apspieda. Viņš atspiedās viegli ar plecu
             pret balkona stabu un lūkojās brīdi uz jauno liepu
             zaļajiem vaiņagiem. Tad viņš pārlaida skatu pār
             raibajām puķu dobēm, pār strūklu aku, uz kuŗas
             ūdens meita, cēlā, spīdošā bronza miesas stāvā, gavilējošu
             seju, abām rokām turēja augsti gaisā zivi, iz
             kuŗas mutes šļācās ūdens. Miglā, kuŗa no izšļāktā
             udeņa attīstījās, mirdzēja drīz dziestoša, drīz uzliesmojoša
             vaŗavīksne. Pie ūdens meitas kājām dusēja
             mazi delfīni, kuŗi izspļāva ūdeni uz radzes gabaliem
             un ūdens stādiem. Uz pēdējiem ūdens pilieni vizēja
             kā pērles. Labajā pusē, cieši pie augsti mūrētas
             sētas, atradās lapene, kuŗas iekšiene bija divkārtīgi
             aizsargāta pret saules stariem. Triju vecu apšu
             pakrēslis un biezo vīna staipekņu ēna vilināja Robertu,
             iet turpu un apsēsties pie baltā, apaļā marmora
             galda, kuŗš gandrīz pusi no visām lapenes</p>
             <pb/>
             <p>apakštelpām ieņēma. Vēl no dedzīgi zibošiem, karstajiem
             maija gaismas plūdiem it kā pārsteigts, viņos
             nomākts un apmulsis, Roberts nevarēja kārtīgi, visiem
             prātiem piebiedroties šīs dienas gaitai. Vakarējie
             notikumi, raiba atmiņu mudžekļa veidā, slābanums,
             paģiras vēl pilnīgi pārvaldīja viņa prātus.
             Krusttēva un Almas viņš dārzā nekur neredzēja. Tas
             Robertam bija īsti pa prātam. Pirms viņam bija ar
             krusttēvu jāsatiekas un jārunā ar to prātīgs vārds,
             viņam nu varbūt atlika vēl laiks, pierast nomoda
             skatiem, iedomāties, ka jau kādas desmit stundas
             no šīs dienas ir dzīvo dabu apveltījušas ar skaidro
             debess gaismu, ka ārpus Landenu mājas, pa ielām
             un dārziem mudž un kustas ļaudis, dodamies no darba
             pie darba; ka gaŗie fabriku skursteņi kūp, mašīnas
             šņāc un brēc, dalīdamas un veidodamas ciešanām
             padoto materiju, kuŗa ir drīz spēks, drīz vājība, kuŗa
             drīz izrūgst milzīgos, varenos veidos, drīz saplok
             vai iznīkst un atstāj savā vietā tukšību vai nevērtīgas
             drupas.</p>
             <p>Roberts iegāja lapenē. Viņš atrada te visu tāpat,
             kā arvien. Pilnība un košums valdīja Landenu mājā
             un dārzā, bet tas, ko Roberts jau vairāk gadus
             meklēja, nekur nerādījās.</p>
             <p>Laime, kas un kur tu esi? Vai tu līgo pār mums
             augsti gaisos, un mēs no viļņiem, kuŗus tavi spārni
             saceļ, nojaudam, ka tu kur nebūt esi, jeb vai tu esi
             aprakta dziļi zemē un tev ir uzvelti vareni klinšu
             kalni virsū? Tikai puķes ziedonī, kā slepenas ziņotājas,
             tad liekas klusi mirdzot mums vēsta, ka tur
             apakšā, dziļi, dziļi zemes klēpī, iz kuŗa viņas izsūc
             saviem ziediem smaršu, mirdz noslēpumainais laimes
             dimants, kuŗa brīnišķīgos, katru apmierinājošos starus
             raudzīt tīko katrs dzīvības gars. Kā tūkstošiem
             ļaužu mēģina atrast "perpetuum mobili", tā Roberts
             taustīja, raudzījās un klausījās pēc laimes. Bet viņas
             nekur nebija. Uz mīlestību viņš bija licis lielu svaru.</p>
             <pb/>
             <p>Aiz tās pēc viņa domām vajadzēja slēpties laimei,
             bet šī, no viņa gaidītā mīlestība nemodās. Roberts
             pazina daudz dāmas, sievietes ar raksturu un bez
             rakstura, nejaukas un skaistas, bagātas un tādas,
             kuŗas ēda žēlastības maizi, izglītotas un nemācītas,
             gudras un muļķīgas uz to nebēdu, bet tās visas bija
             sievietes, kuŗas pašas gaidīja uz laimi, un kuŗas katru
             acumirkli apdraudēja nelaime. Visas šīs precības,
             laulības, visas veselīgas un neveselīgas familijas
             viņam izlikās kā vecu vecie muļķību un nieku perekļi,
             kuŗos tu, cilvēks, piedzimsti kails un nespēcīgs,
             muļķis un nepraša, vājāks gandrīz par katru jaunpiedzimušu
             kustoni. Tur uz ielām, zalonos, teātŗos,
             biedrībās, zaļumos, uz kuģīšiem, dārzos skaistā dzimuma
             brangi nobaŗotie tēli, elastīgiem soļiem, nevainīgiem
             smaidiem, košām matu bizēm, dedzīgām
             acīm, viss šis laimi apsološais pulks Robertam izlikās,
             kā dzīves tirgū sadzītas verdzenes, kuŗas var pirkt
             un pārdot. Tur viena sapņoja par kāda jaunekļa
             cēlo stāvu, otra par sava iemīļotā mākslinieka slavu,
             kuŗu tā ar viņu būtu tik labprāt dalījuse, trešā domāja
             par studenta ūsiņām un izveicīgo deju. Viss tas bija
             ļoti labi, bet Roberts sajuta, ka šajā mudžeklī viņš
             laimes nesagaidīs. Cilvēka miesas, arī tās daiļākās,
             viņam tomēr izlikās nepilnīgas, pamazām trūdošas,
             sviedru pilnas. Visur viņš cilvēku, sevišķi sievieti,
             redzēja atkarīgu, saistītu pie tūkstošiem niekiem un
             blēņām...</p>
             <p>Tā tad Robertam vajadzēja palikt vai nu vientulim,
             kuŗš briesmīgi gaŗlaikojas, arī tad gaŗlaikojas,
             ja nododas dabas studijām, caur kuŗām jāatzīst, ka
             viena būte otru aprij, sagremo un šo aprij atkal cita,
             ka iznīcība nostājas dzīvības reprezentantu priekšā
             un, tā kā rotaļā, sauc: "Viens, divi, trīs, pakaļpāris
             laukā!..." Un tad pārīši skrej... Vienu no šiem
             nāve notveŗ pa priekšu, otrs nāk vēlāk...</p>
             <p>Jeb vai Roberts, pa otru teku iedams, drīzāki</p>
             <pb/>
             <p>nāktu pie gala? Viņš jau ilgāku laiku apreibinājās
             ar dzērieniem, ar plītnieku jautrību, ar tiem pašiem,
             no viņa nicinātiem niekiem...</p>
             <p>Vēl viena zvaigzne mirdzēja spoži pie Roberta
             sapņu debess. Tā bija draudzība. Viņš cerēja arvien,
             atrast sev īstu draugu, kuŗš viņu varētu tā sakot
             atgriezt pie dzīves, varbūt viņu pārliecināt, ka viņš
             savās tumšās domās ir maldījies, ka pasaule, dzīve
             ir kaut kas lielisks, jauks, kuŗas baudas ir nolemtas
             cilvēkam, šim no dievības lolotam radījumam. Jau
             vairāk mēnešus viņā karsa jūtas, kuŗas ar sparu
             centās pēc drošas vīrieša sirds, kuŗa līdz ar viņu
             varētu spītēt trūdu lejām un pacelties brīvu, neatkarīgu
             dzīves pārskatu augstumos. Pēc tāda drauga
             viņš Rīgā bija velti meklējis. Roberts pārsteidza
             savu krusttēvu ar vēstuli, kuŗā viņš izteica nodomu,
             uzsākt tāļāku ceļojumu. Šajā ceļojumā viņš sev vēlējās
             ceļa biedri, draugu. Vēstules beigas skanēja
             apmēram tā: "Mīļais krusttēv! palīdzi man atrast
             jaunekli ar garu, kuŗš spēj domāt un just, kuŗš ļaujas
             valdzināties no visa, kas dziļš un jauks, kuŗš tomēr
             ir tik patstāvīgs un spēcīgs, atrauties, atteikties no
             visa, kuŗš nebaidās atstāt jautro sadzīvi un doties
             vientulīgos kalnos, ilgodamies sasniegt vienreiz to
             galotni, no kurienes tas varētu pārredzēt visu,
             visu!..."</p>
             <p>Savu krusttēvu, kuŗš tagad Landenu familijā bija
             vecākais vīrietis, Roberts uzskatīja kā tēvu, lai gan
             tas bija vēl priekš tēva nopietnības par jaunu un
             uz laukiem, kā muižas īpašnieks, dzīvodams, dažā
             labā ziņā palicis Robertam svešs.</p>
             <p>Roberts iesāka pārdomāt, kādējādi vest ar krusttēvu
             sarunas par ceļojumu, jo viņam likās, ka tas
             tikai tāpēc bija atbraucis uz Rīgu, lai šo priekš Roberta
             tik svarīgo uzsākumu aplūkotu sīkumos un
             kopīgi sastādītu plānu. Piepeši Roberts izdzirda
             skrejošus soļus, pie kam dāmu drēbes čaukstēja.</p>
             <pb/>
             <p>Viņš paskatījās uz lapenes izeju un ieraudzīja Almu,
             gaišā atlasa uzvalkā, melnu krustiņu ap kaklu un
             rožaino saules sargu rokā. Pirms Roberts paguva
             viņu apsveicināt, Alma ātri lapenē ienākot sauca:
             "Robert, viņš pašulaik piebrauca. Krusttēvs viņu
             saņem. Liekas, ka viņš ir interesants kungs. Es gan
             viņu tik tā pavirši pa logu redzēju!"</p>
             <p>"Kas, viņš?" Roberts sajucis jautajā.</p>
             <p>"Tavs pavadonis, ceļa biedris... Jā, krusttēvs
             man tā teica! Viņš izmeklējis tev to labāko, ko viņš
             pazinis."</p>
             <p>"Kā, tik ātri?" Roberts brīnējās, "es krusttēvam
             tikai vēl neilgi atpakaļ par to rakstīju..."</p>
             <p>"Jā, viņš jau ir notvēris. Krusttēvs jau tāds ir...
             ātrs... bet cilvēku pazinējs viņš ir labs. Bez tam
             jau šis jaunais kungs tiekot ieteikts no vairākām
             personām." Alma nosēdās Robertam pretī un mīļi
             smējās.</p>
             <p>"Nu, redzēsim, redzēsim!" Roberts teica un raudzījās
             domīgi uz zemi.</p>
             <p>"Neesi tik drūms!" Alma lūdzās, "tu ar savu skatu
             atbaidīsi viņu... Ak, Robert, cik vientuļa es visu
             rītu jutos! Un tu vari tā gulēt ilgi! Tu laikam gulētu
             vēl tagad, ja krusttēvs tevi nemodinātu?"</p>
             <p>"Jā, es varu gulēt. Tas nāk no noguruma. Vakaros
             es ilgi palieku nomodā, nevaru iemigt, bet rītos
             to tiesu varu gulēt."</p>
             <p>"Es zinu, tev galva sāp!" Alma šķelmīgi smējās.</p>
             <p>"Jā, tu uzminēji!" Roberts sāpīgi pasmaidīja.</p>
             <p>"Iesim, Robert! jeb tu gribi viesi še sagaidīt?"</p>
             <p>"Še vai tur: vienalga!... Man tā savādi ap sirdi,
             es baidos no šīs satikšanās." </p>
             <p>"Tu esi nervōzs, slims. Es turpretī priecājos!"
             Alma nosarka.</p>
             <p>"Tev viņš patīk?"</p>
             <p>"Jā," Alma čukstēja, "ļoti glīts jauneklis, cik
             noskārtu, tad laucinieks, bet simpatisks..."</p>
             <pb/>
             <p>"Labi, ka laucinieks... Ar pilsētnieku sarunāties
             man, nodomātā ceļojuma ziņā, būtu gŗūti bijis. Man
             briesmīgi riebjas šīs manieres, glaimi, frazes..."</p>
             <p>"Jā, ko tur lai dara," Alma nopūtas, "pilsētā tāda
             ieraša, uz laukiem citāda."</p>
             <p>"Lūk, viņi jau nāk!" Roberts klusi teica, uzbudinājās,
             bet tad tūliņ mēģināja pieņemt mierīgu izskatu.</p>
             <p>Landena kungs sen. un svešais jauneklis pienāca
             pie lapenes izejas un apstājās. Roberts un Alma
             pacēlās.</p>
             <p>Landens sen. stādīja Almai un Robertam svešo
             kungu priekšā: "Dabas zinātņu kandidāts, Pauls
             Vītols..."</p>
         </div>
         <div type="chapter">
             <head>Trešā nodaļa</head>
             <p>Krēsla metās, kad Landenu familija un viņas viesis
             piecēlās no vakariņu galda.</p>
             <p>Krustmātes šoreiz trūka. Viņa, no Jūlijas pavadīta,
             bija aizgājuse uz kādu dāmu sapulci, kuŗā
             apsprieda, kā apspiest übagošanu.</p>
             <p>"Vītola kungs, jūs atvainojiet, ka mēs jūs uz brīdi
             atstāsim... Alma, lūdzu, pakavē viesa kungam
             laiku! Robert, lūdzu iesim. Daudz brīva laika man
             nav. Rītā ar pirmo vilcienu es aizbraukšu," Landens
             sen. teica un mazliet paklanījās. Arī Vītols paklanījās.</p>
             <p>"Lūdzu, lūdzu! neļaujaties traucēties, Landena
             kungs!..." Abi Landeni iegāja istabā. Vītols pagriezās
             pret Almu, kuŗa lēni šūpļa krēslā šūpojās un
             raudzījās dārzā, pāri pār koku galotnēm.</p>
             <p>"Tad arī jūs vēlaties ceļot, Vītola kungs?" Alma
             jautāja, "kāpēc, ja drīkstu zināt? Vai jums še vairs
             nepatīk?"</p>
             <p>"Nevaru teikt, cienīgā jaunkundze, ka es gribētu
             ceļot tikai tāpēc, lai turpinātu savas dabas zinātniskās
             studijas. Es mīlu ļoti savu tēviju un dzimteni.
             Labprāt es paliktu Vidzemē, no pilsētām — vislabāki
             Rīgā, jo še es esmu vidus skolu apmeklējis un jaukus</p>
             <pb/>
             <p>brīžus pavadījis, bet es jūtu, ka tas ir loti vajadzīgs,
             ka cilvēks pārbrauc pār to vietu, kur tagad
             viņa skata apvārsne beidzas, ka tas pieredz un piedzīvo
             daudz. Bez tam man, zinātņu vīram, būtu izdevība,
             redzēt vienu un otru dabas savādību, ievērot
             ceļa apkārtnes pārmaiņu, visas tās modulācijas, caur
             kuŗām mēs pamazām pārejam citā, pavisam savādā,
             mums tagad svešā pasaulē."</p>
             <p>"Kad Roberta mammiņa vēl dzīvoja, tad mēs apceļojām
             Reinupi un Šveiciju. Laiks pagāja ļoti interesanti.
             lepazīšanās bija par daudz. Ir savādi, vienā
             un tajā pašā dienā staigāt pa košu, zaļu dārzu un
             atrasties kādas stundas vēlāk uz augstām klinšu
             sienām, kuŗu augšieni sedz sniegs. Saulei lecot un
             noejot glečeri mirdz kā sapņu parādības. Atminoties
             to visu, man šis ceļojums izliekas kā sapnis..."</p>
             <p>"Es vēl savā mūžā aiz Baltijas robežām neesmu
             bijis..."</p>
             <p>"Jus esat kurzemnieks, vai vidzemnieks?"</p>
             <p>"Vidzemnieks, cienītā jaunkundze! Drūmi priežu
             sili, purvi un ne visai auglīgas druvas atrodas manā
             dzimtenē."</p>
             <p>"Vai tas ir tāļu no Rīgas?"</p>
             <p>"Taisnā līnijā — kādas simts piecdesmit verstes."</p>
             <p>"Un jūs tagad taisni no turienes atbraucāt?"</p>
             <p>"Jā, es biju arī pie vecākiem... Bet pēdējā laikā
             es tur nedzīvoju. Studijas es beidzu izgājušā vasarā.
             Gaidīju uz kādu brīvu vietu... Kā lai citādi tieku
             uz priekšu. Pašam man līdzekļu maz. Jātop par
             skolotāju kādā ģimnāzijā, vai reālskolā, ja sevišķi
             labi izdodas, tad par dabas zinātņu docentu kādā
             augstskolā..."</p>
             <p>Alma piecēlās. </p>
             <p>"Ja drīkstu uzaicināt, tad iesim dārzā pastaigāties,"
             viņa teica, "kaut gan krēsla metas, tomēr, ja
             jums nekas nav pretī, tad es jums parādīšu mūsu
             mākslīgo alu."</p>
             <pb/>
             <p>"Pateicos, jaunkundze. Labprāt velētos..."</p>
             <p>Vītols un Alma soļoja lēni, līdzas, gar strūklu aku,
             iz kuŗas ūdens vienmuļīgi šļācās gaisā.</p>
             <p>"Vai jums, Vītola kungs, ir māsas un brāļi?" Alma
             jautāja.</p>
             <p>"Ir, cienīgā jaunkundze, divas masas un divi brāļi!"</p>
             <p>"Ko viņi dara? vai visi dzīvo pie vecākiem?"</p>
             <p>"Visi... Redziet, cienīgā jaunkundze! Es esmu
             latviešu zemnieka dēls. Mūsu lauku apstākļos jums
             būtu gŗūti iedomāties. Pie mums mēdz allaž tā būt:
             viens brālis studē augstskolā, citi brāļi vai māsas
             strādā pie tēva kā vienkārši algādži. Pie mums, uz
             laukiem, ir visiem jāstrādā. Arī tagad mani tēvs sūta
             pie arkla, lai gan es esmu pabeidzis augstskolas kursu.
             Bet lūdzu, cienīgā jaunkundze, mani tāpēc nenicināt!"</p>
             <p>"Nē, kā lai es jūs tāpēc varētu nicināt!" Alma dzīvi
             iesaucās, "nekad nē! Tas ir interesanti... Es sajūtu
             taisni cienību pret jums... Bet redziet, še, Landenu
             dzimtā aizspriedumu maz. Aizspriedumi mums nekad
             nav atnesuši laimi, un tāpēc viņi ir iz šīs mājas izraidīti.
             Te, pie mums, viss tiek pārbaudīts. Sevišķi
             mans brālēns ir tāds, kuŗš ievēro katru, bet viņš ir
             arī spējīgs, katru nicināt. Tomēr tas nenāk no aizspriedumiem,
             bet no piedzīvojumiem un ciešas pārliecības..."</p>
             <p>"Es domāju, ka no aizceļošanas jau tagad runāt,
             būtu par agri! Vēl nav zināms, vai jūsu brālēna kungs
             mani izredzēs par savu ceļojuma biedri. Viņš mani
             pirmāk uzlūkoja ar tādu skatu, it kā tas gribētu
             jautāt: kas tu tāds esi? Bez tam arī man būtu ar
             viņu jāiepazīstas..."</p>
             <p>"Jūs redzēsiet, Vītola kungs, cik mans brālēns ir
             labs!"</p>
             <p>"Atvainojiet, cienīgā jaunkundze, ka es jūsu cerības
             uzlūkoju ar šaubību. Varbūt, ka mēs, jūsu brālēna
             kungs un es, šķiŗamies jau pēc pirmās nopietnākas
             sarunas kā ienaidnieki, varbūt ka mēs tapsim draugi.</p>
             <pb/>
             <p>Citāds sakars starp mums nedrīkst būt. Remdenība,
             nepazīšanās, neuzticība, ja tie mūsu ceļojumā mūs
             abus pavadītu, tad labāk ne soli —"</p>
             <p>"Gluži pareizi! Es esmu apmierināta. Pie jūsu
             sāniem mans brālēns ir drošībā..."</p>
             <p>"Lūdzu, nepārsteidzaties, cienīgā jaunkundze! Es
             aplūkoju cilvēku no stingra zinātniska stāvokļa un
             nevis spekulātīvi. Kamēr es cilvēka pilnīgi nepazīstu
             visos viņa rakstura galvenajos vilcienos, tikmēr es
             nevaru viņam būt nedz draugs, nedz ienaidnieks..."</p>
             <p>"Tad jūs gribat ar Robertu tikai tad ceļot, ja viņš
             taptu jums draugs un jūs viņam?... Es domāju, ka
             jūs ar krusttēvu Landenu jau esiet pilnīgi nolīguši.
             Vai ziniet, jūs manu brālēnu apvainojiet, Vītola
             kungs!"</p>
             <p>Alma pārmetoši draudēja ar pirkstu.</p>
             <p>"Es gāju par tālu, cienīgā jaunkundze, es atvainojos.
             Bet nopietni sakot, es šurp nenācu tikai tādēļ,
             ka Landena kungs ir ļoti bagāts... Man ir citi nolūki —" 
             viņš stomījās.</p>
             <p>"Es jūs nesaprotu," Alma aizskārti teica, "vai ja
             saprotu, tad jūs aizķeŗat naudas jautājumu..."</p>
             <p>"Jā, arī to! Redzat, cienīgā jaunkundze, es materiālu
             līdzekļu ziņā esmu piedzīvojis nepatikšanas.
             Ļaudis, ja viņi ko laba darījuši, grib mūžam, lai tas,
             kuŗam tie labu darījuši, ir tiem pateicīgs. Viņi tā
             sakot cilvēku grib ar savu palīdzību darīt atkarīgu.
             Kad es iestājos ģimnāzijā, tad tēvs man spēja maz
             palīdzēt. Mans tēvs ir ļoti krietns, saprātīgs vīrs.
             ,Dēls,' tā viņš man arvien teica, ,mācies, centies!
             Es esmu par vecu, es vairs nespēju, bet tev ir jātop
             par citu cilvēku. Es esmu savā tiesā visus līdumus
             nolīdis, visus purvus izgŗāvojis, bet labuma, labklājības
             nav; es redzu, ka bez dziļākas zināšanas nevar
             tāļu tikt. Ej, mācies!' Kad es brīvlaikā pārbraucu
             mājās, bieži pie manis atbrauca resns vecis, kuŗu
             mūsējie sauca par krusttēvu, bet īstenībā viņš bija</p>
             <pb/>
             <p>ļoti tāļš radinieks. Šis vecis manās kristībās, dzērumā
             bija solījies mani sūtīt skolā. Bet vēlāk, izspirdzis,
             tas maz no tā ko gribēja dzirdēt. Mana vecmāte,
             radi tam arvien atgādinājuši: palīdzi tak tam zēnam
             izskoloties! Beidzot pēc ilgas stostīšanās, kad arī
             mans tēvs lūdzis palīdzības, viņš ķēris mazliet ķešā.
             Un tagad viņš palielās, ka Pauls Vītols izstudējis ar
             viņa naudu, ka par to esot tikai jāpateicoties viņam...
             Viņš mani uzskata kā savu parādnieku, lai gan nauda,
             kuŗu viņš manam tēvam aizdevis, ir atdota. Es kā
             students iekļuvu bagātā familijā par mājas skolotāju,
             pelnīju labi daudz, tā ka varēju savam pirmējam
             labdarim atlīdzināt. Bet nu redziet, cienīgā jaunkundze,
             bagātajā familijā man neklājās labi. Tur visi
             mani uzlūkoja kā nabadzīgu jaunekli, kuŗš dzīvo no
             žēlastības. Es savas domas drīkstēju loti reti izteikt.
             Visur man bija jāpiekrīt kundzei un kungam. Algu,
             kuŗu viņi man, modes pēc, ļoti augstu maksāja, tie
             uzlūkoja klusībā kā ubagu dāvanu. Viņu mājās bija
             arī francūziete — guvernante, kuŗa bija, arī tikai
             modes pēc, piekomandēta meitenēm... To dzīvi es
             nolādu vēl šodien. Es sakodu zobus un gāju kā
             vergs... Bet tagad es esmu brīvs. Es vairs nevēlos
             tapt atkarīgs no bagātnieku kabatas."</p>
             <p>Vītols pēdējos vārdus izrunāja uztraukumā, gandrīz
             kaislīgi. Tagad viņi abi stāvēja mākslīgas alas
             priekšā, kuŗā jau bija gluži tumšs. Pār Rīgas namu
             jumtiem pacēlās pilna mēnesnīca, bet neskaidra,
             dūmājos, tvaikos ietīta. Iz Strēlnieku dārza atskanēja
             grūdieniem kaŗa mūzikas paņēmieni. Alma stāvēja
             alas priekšā un izskatījās savās baltās drēbēs pret
             alas tumšo iekšieni interesanti, romantiski. Viņa ilgi
             klusēja un lūkojās uz Landenu nama baltajiem
             mūŗiem.</p>
             <p>"Es jums darīju nepatikšanas, cienīgā jaunkundze,"
             Vītols mīkstā balsī atvainojās.</p>
             <p>"Jā, jūs esiet savāds cilvēks!" viņa skumji teica,</p>
             <pb/>
             <p>"un mans brālēns ir bagāts, tas ir tiesa, bet arī kā
             cilvēks viņš stāv ļoti augsti... Ja jūs viņam negribēsiet
             būt par ceļa biedri, viņš ceļos beidzot viens...
             Zināms, tas būtu loti bēdīgi... Ar savu naudu viņš
             nevienam neuzbāzīsies. Es nezinu, kā lai to labāki
             izdara. Jums, kā pavadonim ceļojumā, nākas zināms
             honorārs..."</p>
             <p>"Saprotams, citādi tas pasaulē neiet. Bet daudz
             kas atkarājas no tā, kuŗš šo honorāru maksā. Man
             nu vienreiz iedzimta zemnieku nepateicīgā daba..."</p>
             <p>"Ak, esiet jūs klusi ar savu zemnieku!" Alma
             smējās.</p>
             <p>"Es esmu tikpat lepns uz to, kā grāfs uz savu
             tituli!"</p>
             <p>"Nu, tad paliekat arī tādi!... Bet tagad ir laiks
             iet!... Skāde, ka jau tik dziļa krēsla, es jums parādītu,
             cik skaista šī ala. Alas dibenā ir sūnu sols.
             Tur man tīkas sēdēt un lasīt."</p>
             <p>Viņi gāja atpakaļ uz dzīvokli. Ūdens strūkla bija
             apturēta. Tomēr no virsējā strūklas šķīvja vēl pilēja
             smagi pilieni. Pretī strūklai Alma apstājās.</p>
             <p>"Jūs man pirmāk teicāt, ka jūsu nodomātam ceļojumam
             esot īpaši nolūki... Vai šie nolūki ir jūsu
             noslēpums, Vītola kungs?"</p>
             <p>"Nē, nebūt nē! Bet ja es jums, cienīgā jaunkundze,
             par tiem stāstītu, tad tas skanētu ļoti paradoksi,
             fantastiski. Fantasts es pavisam neesmu. Bet tas
             tā iznāk — šinī gadījumā... Bez tam šie nolūki tikai
             tad var kļūt nopietni, ja tas tā būtu, kā Landena kungs
             man uz laukiem teica."</p>
             <p>"Mans krusttēvs?"</p>
             <p>"Jā, es biju pārsteigts, kad grezna eķipāža ieripoja
             mana tēva pagalmā. Landena kungs, jūsu krusttēvs
             bija kādas divas stundas mūsu viesis... Vēl vairāk
             es biju pārsteigts, kad Landena kungs mani uzaicināja
             uz nopietnu sarunu zem četrām acīm. Viņš
             teicās mani pazīstot... Viņš dzirdējis manu priekšlasījumu</p>
             <pb/>
             <p>,Par kustoņu un stādu radniecību' kādā
             laucinieku zemkopības biedrības jautājumu izskaidrošanas
             vakarā. Jau toreiz viņš gribējis ar mani
             iepazīties, bet viņam bijis piepeši jāaizbrauc... ,Šis
             cilvēks ir priekš Roberta kā radīts!' tā viņš tuliņ
             esot par mani domājis. Un tad jūsu krusttēva kungs
             nāca ar priekšlikumu, lai es topot Robertam Landena
             kungam par tāļāka ceļojuma biedri... Jūsu krusttēva
             kungs ir pilnīgs cilvēks. Ar viņu es labprāt
             ceļotu! Viņš pūlas cilvēces labā, nevis dēduktīvi,
             nodarbodamies ar lielām idejām, ar neatrisināmiem
             problēmiem, viņš tveŗ ap sevi, strādā ciešā tuvumā,
             darbojas kā induktīvs cilvēces labdaris."</p>
             <p>"Jā, viņš ir brangs cilvēks!" Alma lepni piezīmēja.</p>
             <p>"Viņš palīdz, sniedz pabalstus, bet kā! Tikai tur,
             kur tas pārliecināts no vajadzības! Un katrs, kuŗam
             tas palīdz, drīkst izteikt brīvi savas domas. Viņš
             neverdzina neviena ar savu bagātību... Pie tam
             viņš pats ir lepns, bet lepns tikai uz to, ka tas ir
             cilvēks, pilnīgs cilvēks. Bet es esmu pārliecināts, ka
             viņš justos vēl lepnāks uz cilvēci, ja tai nebūtu vārguļu,
             slimotāju, neģēļu, likšķētāju, līdēju un citādu
             augstākā zemes radījuma apkaunotāju. Viņš nav
             lepns uz to, ka viņš ir tas, kuŗš var spīdēt, nē, uz
             to, ka cilvēcei ir tādi brangi cilvēki, kuŗi ir veselīgi,
             kuŗi var un grib palīdzēt citiem ar padomu, darbiem
             un materieliem līdzekļiem. Ja es jūsu krusttēvā
             Landena kungā nebūtu mācījies pazīt brangu cilvēku,
             priekš kuŗa es eju vai caur uguni, tad es šovakar
             neatrastos še, Landena mājā. Viņa priekšlikumu, kuŗu
             es pirmo reizi vai atraidīju, es vēlāk pieņēmu ar
             prieku... Bet tikai ar to nosacījumu, ka ceļot Roberta
             kungam varu tikai tad līdzi, ja es viņu atrastu
             par pilnu, brīvu cilvēku... Landena kungs man lasīja
             priekšā jūsu brālēna kunga vēstuli. Hm! es domāju,
             tam kungam, kā man rādās, ir lielas dzīves dāvanas.
             Viņš, kā sapnī, garīgs milzenis būdams, speŗ par</p>
             <pb/>
             <p>daudz varenus soļus un samin īstenību... Kad Landena
             kungs bija beidzis lasīt vēstuli, tad es domāju:
             no tā jaunā kunga var kas iznākt! Manam sevišķam
             ceļojuma nolūkam piebiedrojās vēl otrs..."</p>
             <p>"Jā, kas tie ir par nolūkiem? Izsakāt visu patiesību."</p>
             <p>"Labi, es jums, cienīgā jaunkundze, izteikšu: Pirmais,
             fantastiskais, nolūks bija, meklēt dabā tik
             varenu skatu, no kuŗa aizgrābts es varētu vēlēties
             mirt..." viņš irōniski pasmējās. "Un otrs nolūks ir
             ļoti nopietns, pārdomāts un tiešām cienīgs: atdabūt
             Roberta kungu cilvēcei, kā bagātnieku un kā cilvēku,
             kuŗš no dabas lieliski pamatots un tomēr vēlāk no tās
             atstāts... Nekas nav briesmīgāki, kā kad cilvēkam
             jādzīvo uz savas jaunības ideālu gruvešiem, drupām.
             Tie eņģeļi, par kuŗiem māte pie viņa gultiņas ir dziedājuse,
             viņam vairs nerādās. Viņš izsamist. Tas
             metas praktisku baudu mutulī, izsamist atkal! Un tā
             cilvēks pamazām kļūst necilvēks, vārgs, ja viņa neglābj... 
             Nabadzīgam vēl atliek miesīgs darbs, kuŗš
             viņa laiku pakavē, bet apdāvinātam, garīgā darbībā
             sistemātiski neizglītotam cēlam garam jāiet bez žēlastības
             bojā, jātop ārprātīgam vai jābeidzas caur pašslepkavību...
             Ja iznīkst cilvēks, kuŗš īstenībā nav
             cilvēks, tad maz tur ideālu, to gribēt vēl izcelt iz
             kapa, vēlēties, lai tas dzīvotu. Lai gan žēl ir beidzot
             katra cilvēka — cietēja... Bet pirms es Roberta kunga
             nepazīstu visā viņa sirsnībā, cilvēcībā, tikmēr es neapsolu...
             Papriekšu ceļojums caur sirdi un dvēseli..."</p>
             <p>"Jūs gribat būt tik rets, cienīgs! Ja Roberts to
             zinātu, ka jūs gribiet ar viņu vēl eksperimentēt, tad
             viņš jums atgrieztu muguru. Ar kādām tiesībām tad
             jūs uzstājaties, kā katrā ziņā pilnīgs, stiprs cilvēks,
             kuŗš uzdrošinās doties dzīvē, lai glābtu cilvēkus?"</p>
             <p>"Cienīgā jaunkundze, šīs tiesības man dod mana
             pašapziņa, dzineklis, karsta sajušana... Bet es
             negribu slēpt, ka es par tā avota dziedināšanas spēku</p>
             <pb/>
             <p>šaubos, pie kuŗa es vēlētos Robertu Landenu vest.
             Es reiz redzēju savādu sapni... Toreiz es vēl biju
             ganu zēns..."</p>
             <p>"Ko jūs sapņojāt?"</p>
             <p>"Sapnī es sajutu briesmīgu sausumu... Zeme bija
             izkaltuse, saplīsuse. Akas bija tukšas no ūdens. Upes
             jau sen vairs netecēja..."</p>
             <p>"Briesmīgi!..."</p>
             <p>"Tiešām šaušalīgi! Bet nu tāļāk: es un mans
             brālis, kuŗš par mani jaunāks, mēs stāvējām koku
             ēnā. Aitas, salīdušas zem paegļu krūmiem, elsāja
             smagi, nogurušas līdz nāvei... Te mans brālis iesāka
             lūdzošā balsī brēkt: ,Dzert, man gribas dzert!' tā
             ka man viņa balss griezās kā nazis caur sirdi. Es
             zināju, kur vēl atrodas ūdens. Dziļi mežā, purva stūrī,
             vēl bija slapjums. Bet tas ūdens bija nāvīgs. Kuŗš
             to iedzēra, tas dabūja drudzi, tam bija jāmirst..."</p>
             <p>"Un jūs?"</p>
             <p>"Brālis man apķērās cieši ap viduci un sauca:
             "dod, brālīt, dod man dzert!" Es būtu viņam devis
             savas asaras, savas asinis, bet arī es pats jutos tik
             sauss, tik izkaltis. Jā, arī es sajutu briesmīgas slāpes...
             Es sajutu, ka tā kā tā ir jāiznīkst... Tad
             labāki ir vēl reiz baudīt lielisko slāpju dzesējumu,
             piepildīt viskarstākajā dedzībā savu dzīves gribu un
             tad izdzist... Es satvēru savu brāli aiz rokas, sāku
             skriet un rāvu viņu sev līdz... ,Skriesim, brālīt,
             skriesim, es zinu, kur ir ūdens!' Mēs skrējām, ātri
             skrējām, sadūrām kājas asiņainas uz sausajiem žagariem
             silā. Beidzot nokļuvām pie purva... ,Te, te!'
             es saucu un noskrēju no pakalnes purvā. Brālis man
             pakaļ. Starp sūnām, apaļā dobumā, mirdzēja ūdens,
             dārgais ūdens... Mēs dzērām, dzesējām briesmīgās
             slāpes, bet nāves drudzis mūs drīzi pārņēma..."</p>
             <p>"Lūdzu, nestāstiet tāļāk, Vītola kungs! Kur jums
             ceļas tik šaušalīgi sapņi?..."</p>
             <p>"Dvēseles cīņas, kuŗās mokās Roberta kungs, ir</p>
             <pb/>
             <p>man no studiju laikiem pazīstamas. Ir avots, kuŗš
             cilvēku viņa pilnīgā garīgā sausumā vēl var atspirdzināt.
             Šis avots ir zinātne..."</p>
             <p>"Bet arī viņš mirkst purvā?" Alma dzīvi iesaucas.</p>
             <p>"Purvā, dziļā, staignā purvā. Bet tomēr viņam ir
             dziļš, dziļš pamats. Visi vieglie strauti izsīks, varenie
             ezeri izkūpēs garaiņos, bet purvā, kuŗā verd zinātņu
             avots, būs slapjums."</p>
             <p>"Kāpēc jūs sakāt purvā? Zinātne ir taču skaidra,
             kā dzintars!"</p>
             <p>"Ko mēs varam zināt? Nekā mēs nevaram zināt,
             kad mēs īsti, jā, patiesi gribam zināt un pasauli cauri
             skatīt. Kāpēc viss tā izliekas vai ir, un kāpēc tā
             nav?... Bet acumirklī, izmisumā, var cilvēks tverties
             kā bērns pie spēles lietiņas, lai pakavētu laiku
             ar zinātni, ar skaidro zinātni uz neskaidrā, purvainā
             pamata... Un nāves drudzis, kaut gan neizbēgams,
             tomēr mūs atpestī no dzīves, pēc kuŗas mēs vairs
             sevī nesajūtam slāpes!"</p>
             <p>"Ko jūs zem šā drudža saprotat?"</p>
             <p>"Cilvēks, zinātnēm savas slāpes dzesēdams,
             beidzot atzīst iznīcību otru reizi... Pirmo reizi viņš
             gan to tikai nojauda... Kā drudzis sāk viņu kratīt!
             Diezgan, diezgan! Savās garīgās slāpēs viņš aptveŗ
             lielu, plašu domu, kā varenu milzīgu čuguna lodi
             ar asu galu. Viņš skatu mērķē bezgalībā, dziļā mūžībā.
             Lode aizskrej, bet atgriežas, no bezgalības
             sabaidīta, žvingstēdama atpakaļ un keŗ paša domātāja
             pieri... Tad nāk šis nāves drudzis. Ar dzīvi
             nav vairs nekādas draudzības. Acis raugās tikai tur,
             uz nāvi... Iznīkt, nomirt!..."</p>
             <p>"Jūs, briesmīgais pesimists!"</p>
             <p>"Bet var jau arī būt cits avots, no kuŗa dzēris,
             cilvēks nedabū drudzi, kuŗš verd pa skaidru, oļainu
             pamatu, kuŗš dara mūs mūžam jaunus... Un cerībā,
             ka šādu avotu mēs, nopietni meklējot, dzīvē varētu
             atrast, es vēl ar pasauli un cilvēci ciešos..."</p>
             <pb/>
             <p>"Tiklīdz jūs, abi ar Robertu, ieraudzīsiet varenos
             Alpus un vēlāku Itālijas lielisko dabu, tad jums abiem
             radīsies stipra ticība uz dzīvi, jā, ticība uz Dievu...
             Es biju tā, kuŗa ieteica Robertam ceļot, lai gan
             mamma tam pretojās."</p>
             <p>"Kāpec tad jūsu mātes kundze Roberta Landena
             kunga ceļojumam pretojas?"</p>
             <p>"Tāpēc," Alma bailīgi čukstēja, "ka viņš svešumā
             panīkšot..."</p>
             <p>"Oho, tas nevar notikt. Roberts Landens, cik es
             noskārstu, ir džentelmens."</p>
             <p>"Tas viņš ir! Es priecājos, ka jūs tā domājiet.
             Tad jau jums nevar arī nekādas izrunas būt. Jūs tak
             ceļosiet ar Robertu?"</p>
             <p>"Kā teicu, es ļoti vēlos. Bet iedomājiet, cienīgā
             jaunkundze, mūsu iepazīšanās... mēs ... jā, es jums
             saku, vienkārši kā laika pakavētājs un apsargātājs
             vien es nevaru uzsākt šo ceļojumu... Domas, ka es
             esmu algots līdzceļotājs, nokautu manī brīvas jūtas,
             ar kuŗām es labprāt gribētu stāvēt uz augstas klinšu
             sienas, pārredzēt zemi un jūŗu, stāvēt kā cilvēks,
             kuŗš tuvojas dabai, kā tās lieliskumu īpašnieks."</p>
             <p>"Ņemiet Robertu līdzi!" Alma dzīvi iesaucas.</p>
             <p>"Jā," Vītols smējās, "arī tas man nepatiktu, ka man
             līdzās stāvētu vīrs, padevīgs, brīvām jūtām par mazu
             audzis... Bet tomēr es mēģināšu. Uz jūsu krusttēva
             ieteikšanu es lieku svaru... Un ja es nestu
             upuŗus, kas attiecas uz manām personīgām ceļojuma
             baudām, tad es vismazāki varētu kalpot zinātnei, arī
             kā algots Roberta Landena laika pakavētājs..."</p>
             <p>Šajā brīdī zvanīja uz balkona.</p>
             <p>"Mamma pārnākuse," Alma teica, "man jāiet,
             lūdzu atvainojiet. Jums tikai īsu brīdi būs jāpaliek
             vientuļi. Roberts un krusttēvs būs drīz savas darīšanas
             beiguši... Ar labu nakti!"</p>
             <p>Viņa aizskrēja ātri uz dzīvokli. Vītols raudzījās
             uz balkonu. Sulainis uzlika uz galda degošu lampu.</p>
             <pb/>
             <p>Tas iegāja atpakaļ dzīvoklī. Un visās no Vītola tagad
             pārredzamās telpās viņš atradās viens vienīgs. Un
             savādi: viņam likās šajā brīdī, ka tam mūžam būšot
             jāpaliek vientulim...</p>
         </div>
         <div type="chapter">
             <head>Ceturtā nodaļa</head>
             <p>Bija jau pāri pusnaktij. "Tagad man jāiet, kungi,"
             Landens sen., savu glāzi piesizdams pie Vītola un
             Roberta glāzēm, visā nopietnībā teica.</p>
             <p>"Paliec vēl, krusttēv," Roberts lūdza.</p>
             <p>"Labprat, bet es esmu zemkopis. Un zemkopis tā
             nevar, naktīs līksms būt. Vai ne tā, Vītola kungs?"</p>
             <p>"Arī tie iedzeŗ krodziņā," Vītols teica.</p>
             <p>"Hm! lauciniekiem vajag but lieliem uzdzīvotājiem,"
             Roberts piezīmēja.</p>
             <p>"Dažreiz tie piedzeŗas bez mēra. Viens, piedzēries,
             iebrauc gŗāvī, otrs mežā... Mums ir kāds kalps,
             tas konsekventi katru kapeiku nodzeŗ..."</p>
             <p>"Un kas pie tā visa vainīgs? Es..." Roberts pacēlies
             izsaucās.</p>
             <p>"Kā tu? Nerunā muļķības!" Landens sen. bārās,
             novilka svārkus un pievilcis šūpļa krēslu pie galda
             nokrita slābani uz šūpļa krēsla.</p>
             <p>"Vai tad man nepieder spīrituōzu fabrika? Ar
             Smirnovu un Volfšmidtu es nevaru konkurēt, bet es
             galvoju, ka veselu tūkstoti dzērāju esmu aizsūtījis, lai
             paskatās, cik gradu ir karsta pekle... Krusttēv, kas
             būtu, ja es liktu rītā savu degvīna fabriku aizslēgt?"</p>
             <p>"Ko tas līdzētu! Cits atvērtu jaunu ar lielu sparu
             un dedzību... Vispārīgi tu, Robert, ar savu ideālismu
             esi, piedod man, ka es tā saku, vēl muļķa
             zēns... Ja slepkava izlieto nazi par slepkavības
             ieroci, tad tāpēc mēs neaizslēgsim tērauda lietu pārdotavu.
             Nāves zāles tiek tāpat pagatavotas — nevis
             tāpēc, lai cits citu vai paši nonāvējamies, bet vienā
             un otrā gadījienā tās izlietojam veselības atdabūšanai</p>
             <pb/>
             <p>šur tur praksē... Vai ogļu skābe nav kaitīga,
             un tomēr viņa ir arī derīga! Vai ūdenī neslīkst daudz
             ļaužu, un tomēr mēs tāpēc nevaram vēlēties sausumu?..."</p>
             <p>"Jā, tev, krusttēv, taisnība, arī es tāpat domāju.
             Un tomēr man ir dažu brīdi tā ap sirdi, it kā kad es
             būtu ģifts maisītājs, kā cilvēku nelaimes un posta
             fabrikants, sevišķi, kad es ieraugu kādu piedzērušu,
             nelaimīgu uz ielas..."</p>
             <p>"Brangi runāts," Vītols iesaucās un piesita savu
             glāzi pie Roberta glāzes.</p>
             <p>"Hm, tas man vis nepatīk," Landens sen. norūca,
             "kā jūs to domājiet, Vītola kungs?"</p>
             <p>"Gluži vienkārši: es domāju, pie mums ir alkoholisku
             dzērienu industrija tikpat cienīga, kā Ķīnā opija
             pagatavošana. Vai pie mums var atvērt spirta fabriku,
             sirdī apzinoties, ka tiks pagatavota cilvēcei svētību
             nesoša medicīna? Es domāju, gan nē? Ka ar to
             cilvēce tiktu glābta, ja aizslēgtu visas spirta fabrikas
             en gros, to es nemaz negribu apgalvot. Izdeldē vienu
             nelaimi, cilvēks atrod jaunu, briesmīgāku. Kādu lomu
             spēlē tagad alkohols pie daudziem izglītotiem, pēc
             baudām un apmierinājumiem slāpstošiem cilvēkiem?
             Smieklīgu, mazu lomu! Morfinisti, kokaīnisti raugās
             uz alkoholu kā uz kādu vāju, nespēcīgu garu... Alkohols,
             pēc manām domām, atnes cilvēcei daudz svētības,
             sevišķi ziemeļa zemēs, kur asinis rit par daudz
             lēnām. Es daudzreiz esmu saīdzis, nezinu pats par
             ko, iedzeŗu glāzīti, un pasaule top mīlīgāka... Tā
             jau, lūk, ir dzīvība, īstā dzīvības būtne, kad sāk
             jūtām pieglauzties parādībām. Un iedzert vajag, kad
             ir asinu trūkums! Mana piezīme ,brangi runāts',
             attikās vienīgi uz Roberta Landena kunga pašatzīšanos.
             Viņš izteicās, ka tas, redzēdams piedzērušus
             nelaimīgus, jūtoties dažreiz kā nāves zāļu maisītājs.
             Tas nu šis kungs nebūt nav. Bet šīs, no viņa minētās,
             jūtas tomēr rāda, ka laikam neviens vēl nav atvēris</p>
             <pb/>
             <p>šņabu fabriku ar pašapzinīgām jūtām, ka viņš caur
             to dara cilvēcei lielu labumu..."</p>
             <p>"Tas, mani kungi, atkarājas no dvēseles stipruma,"
             Landens sen. smējās, "cilvēks var domām nākt tik
             tāļu, ka tas var sākt sevi noturēt par visa ļauna
             perekli, par diedelnieku, par citu vajātāju, vai otrādi,
             viņš var justies no citiem vajāts, ienīdēts, kas nebūt
             nav patiesība! Bet to es varu teikt, ja spīrituōzu
             fabrikas īpašnieks ir prātnieks, psīchologs, morālists
             un velns zin, kas vēl, tad viņa šņabi neņems labu
             galu..."</p>
             <p>Landens sen. sāka smieties. Viņš bija pieņēmis
             "patētisku pozu" un taisījās turēt lielisku runu.</p>
             <p>"Brangi, brangi, krusttēv!" Roberts sauca, "sper
             tik vaļā!"</p>
             <p>Roberts pazvanīja. Fricis iznāca uz balkona.</p>
             <p>"Tu, Frici," Roberts veco sulaini mīlīgi uzrunāja,
             "palūko, vai mums mājās nav šampanieša?"</p>
             <p>"Vajaga būt, kungs!" Fricis miegaini teica.</p>
             <p>"Atnes šurp... un ledū..."</p>
             <p>"Uz ko tas iet? Robert!" Landens sen., acis ieplētis,
             jautāja.</p>
             <p>"Lūdzu pagaidīt, krusttēv! Vispirms uz manām
             paģirām. Vakar jūrmalā pamēģinājām ,Pommery
             sect'. Nekas, galvas sāpes un nogurums nebija maziņi...
             Es braucu ar pēdējo vilcienu atpakaļ uz Rīgu.
             Vagonā uzgāju kādu pārprastu ģeniju, cilvēku bez
             naudas, bet kuŗš dzīvo dažreiz smalki, brauc ar pirmo
             klasi, smēķē havana cigārus, iedzeŗ arī tādus dzērienus,
             kuŗi bieži maksā vairāk nekā dzērāja īpašums
             vērts. Reizām šis kungs izskatās, pardon, kā suns,
             kuŗš spalvu met, bet tikuma nē! Tad tas brauc ar
             trešo klasi, iet kājām, kad naudu piemirsis ,otrās
             biksās', kuŗas atrodas jau sen žīda rokās. Mani
             ieraudzījis, tas pagriezās uz otru pusi, gribēdams
             manim izlikties nepazīts. Bet es pazinu gluži labi
             savu veco Ģerhartu..."</p>
             <pb/>
             <p>"Ko, ar Ģerhartu tu satikies? Laid to panīkušo
             cilvēku mierā..."</p>
             <p>"Vai drīkstu zināt, kas tas tāds, Ģerharts?" Vītols
             jautāja.</p>
             <p>Varēja redzēt, ka šis jautājums nepatika netikvien
             Landenam sen., bet arī pat Robertam, kuŗš, cik
             Vītols no viņu īsā pazīšanās laika nojauda, bija loti
             atklāts.</p>
             <p>Piepeši Roberts pasmējās.</p>
             <p>"Tas ir mans bijušais skolotājs. Tāds pat, kā
             Brendels ,Rosmersholmā'. Es viņu varbūt citādi
             būtu laidis mierā, bet es biju labā dūšā un bez tam
             man šis cilvēks, šis mīļais vecais Ģerharts, ļoti patīk.
             Nevis kā sadzīves cilvēks, bet kā cilvēks par sevi.
             Viņš ir neuzminams, kā gŗūta mīkla, var sacīt, pavisam
             kas sevišķs."</p>
             <p>"Vai viņš jau ir vecs?" Vītols jautāja.</p>
             <p>"Nav vecs. Gadu četrdesmit, bet izskatās daudz
             vecāks... Reizām viņš ir godīgs, strādīgs, nopelna
             pats sev uzturu, bet uznāk laikmeti, kur tas, kā viņš
             saka, ,sanāk ar dabu ragos'. Tad viņš mēdz piezvanīt —
             pie mūsu durvīm."</p>
             <p>"Kā tev iet, mans mīļais Robert?" viņš mani mēdz
             apsveicināt, "vai neesi manas mācības laidis pār
             galvu?... ,Nu, nu! tik apsmej zinātni un mākslu!'
             Skāde, ka tu esi par daudz slikti audzināts, jau no
             mazatnes, citādi tu taptu slavens vīrs." — Es lūdzu
             viņu piesēsties. Viņš apsēžas un nopūšas. "Topu
             par daudz vecs. Spēki sāk jau mani atstāt." — "Nu,
             nu," es saku, "tu jau esi vēl jauns, vari taisīt labu partiju..."
             Bet viņš atmet ar roku... "Sievietes," viņš
             saka, "ir smaršīgas rozes, ir eņģeli un ir arī maitas...
             Lai velns viņas!" Pēc tam viņš sāk runu pamazām
             griezt uz sliktiem laikiem, proti, uz naudas lietām...</p>
             <p>"Nu, cik tu gribi?" es īsi prasu, jo tukšā dūšā man
             Ģerharts ir nepanesams, dažreiz pat riebīgs.
             Ģerharts sāk rēķināt: dzīvoklis esot nemaksāts,</p>
             <pb/>
             <p>skrodeŗam arī būšot jāmaksā, grāmatas japerkot
             u. t. t. "Labi, labi," es saku, "cik tad tu vēlies?"</p>
             <p>"Ja tev ir sīka nauda pie rokas, tad dod kādu
             pussimtu..." Es viņam iedodu 60 rubļus. Drebošiem,
             kaulainiem pirkstiem viņš satveŗ naudu un noslēpj.
             "Tu, mans mīļais Robert, vēl neesi gluži samaitāts."</p>
             <p>"Lai paliek! Robert! labāk pāriesim uz citu
             tematu!" Landens sen. izrādīja nepatikšanu, "un kas
             tad vakar ar Ģerhartu notika?"</p>
             <p>"Es viņam stādījos priekšā... Viņš bija sajucis un
             nezināja, ko teikt. Bet drīzi vien viņš noskārta manu
             omulību, un tas tapa dzīvs, sāka prātot, nokritizēja
             Edinburgas šansonetas, nospļāvās vairāk reižu. Beigās,
             kad nonācām Tukuma stacijā, man patikās
             Ģerhartu uzaicināt uz vakariņām ,Imperiālā'. Tur
             gāja raibi. Satiku dažus vecus skolas biedrus, baronus
             no zemēm. Ģerharts saulei lecot, logā iestājies,
             dziedāja pašsacerētu himni: ,Gaisma, tu, debešķīgā,
             kam tu apspīdi manu, grēcinieka vaigu!...' Jā,
             redziet, Vītola kungs, mēs še Rīgā dažreiz uzvedam
             brangas drāmas... Nu, kad mēs nāksim uz Monte
             Karlo, tad mēs tik rādīsim, kāda rīdziniekiem fantāzija!..."</p>
             <p>"Robert, Robert!" Landens sen. vaidēja, "lēnām
             pār tiltu! Vecais Zollmanis arī bija fantasts, miljonārs
             un fantasts izšķērdībā. Parīzē viņš vienā naktī
             izsējis 100.000 franku..."</p>
             <p>"Tas būtu gadā kādi 36 miljoni!" Vītols piezīmēja.</p>
             <p>"Un divu ar pusgadu laikā Zollmanis bija nabags
             tapis..." Landens sen. turpināja.</p>
             <p>"Vajag būt ģēnijam," Roberts smējās, "tā kā,
             tagad no visiem aizmirstam, dzelzceļu spekulantam
             Strusbergam, kuŗš trīs reizas savā mūžā ir bijis
             miljonārs un četras reizas nabags! Tādā varonī
             neviens romānu rakstnieks nevar iedomāties!"</p>
             <p>"Nu jā, ar Strusbergu, mīļais Robert, bija citādi,
             tas spekulēja, kaut gan pārgalvīgi. Tomēr pret tādu,</p>
             <pb/>
             <p>ja viņš ari nabags top, sajūt vismazākais kādu
             cienību, bet kad naudu noplītē, izkaisa vējā..."</p>
             <p>Šajā brīdī Fricis uznesa šampanieti. Roberts
             sulaini sūtīja pie miera un ņēmās pats ieliet glāzēs
             putošo vīnu.</p>
             <p>Visi trīs kungi piesita glāzēm un baudīja dzirkstošo
             dzērienu.</p>
             <p>Roberts piecēlās un iesāka:</p>
             <p>"Mani kungi! Mans tēvs, kā jūs ziniet, nomira,
             kad es vēl biju zēns. Viņš man, savam vienīgam
             dēlam atstāja daudz mantas, daudz darba. Bet es
             sajūtu, ka tēva darbības turpināšanai man trūkst
             vajadzīgo spēku. Spēka man ir diezgan, bet tas
             cenšas uz citurieni, uz darbu, kas būtu manim vairāk
             piemērots. Ko tas man līdzētu, ja es ari saņemtos
             un cauru dienu pavadītu savos kantoŗos un fabrikās
             un pie tam sajustu veikalu kā nāves slogu. Vai tas
             nu tiešām tā ir vajadzīgs, ka ja tēvs ir bijis tirgotājs,
             tad arī dēlam jābūt tirgotājam. Zināms, vienā un
             otrā gadījienā dēls var būt tēva dabā, bet kas zīmējas
             uz mani, tad es labprāt uzsāktu ko citu, nekā
             vadītu savus lielos veikalus. Es jūtos laimīgs, ka
             man ir tāds krusttēvs, kuŗš darbu tā sakot aprij.
             Nodomādams drīzumā pats aizceļot, es šodien savu
             krusttēvu lūdzu, lai tas uzņemas būt par manu veikalu
             un fabriku virsvadītāju, jā, par līdzīpašnieku, uz
             ko viņš sniedza beidzot roku. No šīs dienas Roberts
             Landens sen. ir Roberta Landena jun. veikalu līdzīpašnieks.
             Šo glāzi es tukšoju uz tavu veselību, mīļo
             krusttēv, un uz mūsu veikalu labklājību!"</p>
             <p>Roberts izdzēra glāzi sausu un pielēja to no
             jauna.</p>
             <p>"Bez tam," viņš turpināja, "še sēd vēl viens kungs,
             kuŗu es šodien pirmo reizi redzu, un tomēr, es varu
             teikt, man pret viņu ir radusēs neaprobežota uzticība.
             Ar šo uzticību es gribu spekulēt, atvainosiet,
             Vītola kungs, ka es tā izsakos. Caur šo spekulāciju</p>
             <pb/>
             <p>es kļūšu vai nu īsts bagātnieks, t.i. tikšu ievests
             īstenā dzīvē, vai arī nonīkšu pavisam. Un tāpēc es
             iedrošinos dzert arī uz jūsu veselību, Vītola kungs!"</p>
             <p>Roberts izdzēra glāzi atkal sausu un nosēdās. Viņš
             bija drusku uzbudināts, viņa roka drebēja, kad tas
             lēja glāzēs putošo vīnu...</p>
         </div>
         <div type="chapter">
             <head>Piektā nodaļa</head>
             <p>Vītols piecēlās. Sākumā viņš abām rokām viegli
             atspiedās uz galdu, vēlāk tas pieņēma taisnu, cienīgu
             stāvokli un runāja:</p>
             <p>"Mani kungi! Še nav daudz klausītāju, bet lai es
             atrastu par vajadzīgu, izteikt to, kas man uz sirds,
             pietiek ar vienu, diviem... Pēc vairāk gadiem es
             esmu atkal vecajā Rīgā. Pa manu prombūšanas
             laiku viņā ir uzcelts daudz jaunu privāt- un iestāžu
             namu, fabriku. Rīga, rādās, ir pieņēmuse cienīgāku,
             lieliskāku izskatu un drīz vien skaitīsies par lielpilsētu.
             Brīnums, nezinu kāpēc, bet man uznāca šodien
             savādas domas, kad es kādam lielam namam tuvāki
             nācu. Viņa plašie, augstie vārti man izlikās kā nezvēra
             rīkle. Un tajā viņš iegāja, cilvēks, salīcis,
             nabadzīgs, mazu pauniņu padusē. Es jutos it kā
             piespiests, arī ieiet sētā. Tur iegājis, es redzu, ka
             salīkušais vīrs nokāpa pagrabā. Šī pagraba logi
             pacēlās līdz pusei pār zemi. Un šajos logos es
             redzēju bāli ziedošas puķes. Sēta bija vēsa, jā,
             manām jūtām pretīga, salta. Es paskatījos uz augšu.
             Bija četri vai pieci stāvi, skaitījis es netiku, bet no
             sētas skatoties, tie pacēlās kā cietuma mūŗi, vienmuļīgi,
             vienkārši, atbaidoši. Jā, tā lūk, ir tā īstenā
             Rīga, es domāju, te iekšienē, kur maz var ieskatīties,
             kur saule gandrīz vai nemaz neiespīd! Es tad jutos
             laimīgs, ka esmu tik tāļu ticis, ka varu noīrēt saules
             spīdumam pieejamu dzīvokli, ka varu ievilkties viegli
             būvētā, glītā mājiņā, kur nav jābaidās, ka saltie mūŗi</p>
             <pb/>
             <p>tev nezveļas uz kakla. Bet tad šī saule, šī debess
             karaliene, ir manās acīs tomēr daudz zaudējuse. Vai
             viņa vienreiz nevarētu apspīdēt tā cilvēku, ka tas
             kļūtu reiz prātīgs un beigtu vienreiz savus mūžīgos
             kaŗus, ienaidus, mīlestības ar greizsirdībām un skaudībām?
             Ko tad šī saule spīd un spīd, ka viņa nevar
             mums sūtīt īsto gaismu un ka mums tik lēnām ir
             jāizkūņojas iz bērna lupatām un pamazām jāsāk
             domāt, dibināt labdarības biedrības...</p>
             <p>Esi cilvēks ar sirdi, uzņem sevī evanģelijuma būti,
             un tu darīsi labu bez visām biedrībām. Bet ar biedrībām,
             kuŗās notiek šķelšanās, kuŗās viens otram rāda
             dūri, atklāti vai kabatā, ar tām tik skādējam cits
             citam. Pa Aleksandra bulvāri ejot, daba mani gribēja
             apmānīt, piemuļķot: putni dziedāja, nami grezni
             mirdzēja, arī zilā debess ņēmās spīdēt, bet es nospļāvos.
             Ko tas vis līdz un palīdz? Īstenības, sirsnības
             nav un nebūs! Sevišķas dusmas man bija uz sauli...
             Jā, jā, šie debess spīdekļi tevis nepazīst, viņiem maz
             bēdas par tevi. Un Rīga, šī manas dzimtenes lielākā
             pilsēta, es tevi redzu greznu, lielu, bagātu, bet cik
             tevī ir taisnu cilvēku? Lai uzkāpj viens vienīgs no
             šiem taisnajiem uz Bastejkalna, un es dziedāšu slavas
             dziesmas... Es apsēdos pretī pilsētas teātŗam,
             līdzās brangajai ūdens meitai un klausījos Rīgas
             valodā. Briesmīga dārdoņa skanēja no visām pusēm
             man ausīs. Es redzēju, kā ļaudis skrēja, tecēja, gāja,
             gandrīz viens otram ar kāju paspeŗot, bet pie tam
             tomēr lielākā daļa cilvēku cits citu neievēroja. Pār
             Aleksandra tiltu aizplūda ļaužu straume. Viņu bija
             tik daudz, tik daudz, šo cilvēku. Un tāpēc man likās,
             viens otra acīs ir tik nevērtīgs!</p>
             <p>Bet šādējādi domājot man ienāca kāda drauga
             vārdi prātā: ,Tam vajaga tā būt!...' Un mani pārmetumi
             apklusa. Tam vajaga tā būt! Bet vienam
             nu ir ļaunais princips par pamatu: vai nu tam, kas
             ir patiesībā pasaule un kam ,vajaga tā būt', vai ar'</p>
             <pb/>
             <p>mūsu cilvēcības ideāliem? Jeb vai mūsu ideāli ir tik
             tāds otrs, vājāks pievilkšanas spēks uz augšu, lai
             mēs caur zemes pievilcību nesaplokam pavisam
             dubļos vai smiltis? Starp debesīm un zemi stāv
             cilvēka galva un domā jau tūkstošiem gadu. Un
             viņa nevar izdomāt, kā tikt vaļā no savām lielām
             sāpēm. Dažam viņa ir ārprātīga kļuvuse, dažam
             muļķīga palikuse, bet tik gudra vēl nav neviena
             bijuse, kuŗa izdomātu, kā pacelt cilvēci iz viņas
             dzīves purva? levērojot tādu briesmīgu maisījumu,
             kā cilvēce, atliek mums vienīgi cerēt uz Dieva žēlastību...
             Un te man ienāk prātā Rīgas baznīcas. Ja
             tagad visi Rīgas iedzīvotāji uz reiz gribētu Dievu
             pielūgt, vai Rīgas baznīcas tos spētu uzņemt? Nebūt
             nē! Bet ar dzīvokļiem, ar cietumiem viņi ir apgādājušies!
             Lūk, tā ir zīme, ka Dieva namu cēlāji ir savā
             darbā pie lietas maz ar sirdi bijuši. Kad piepeši iz
             gaisa uz zemi stieptos uguns mēles, kad zeme pāršķeltos,
             savos pamatos drebēdama, tad šie ļaudis
             meklētu savu Dievu, meklētu baznīcu! Bet maz
             ļaudīm būtu tur telpu, jo viņu ir maz, šo Dieva
             namu... Un tomēr katram cilvēka dzīvoklim vajadzētu
             būt templim, svētumam, kuŗā tas sirdi pacilāts
             varētu strādāt, dzīvot un nomirt! Jā, kungi, lai
             uzplaukst pilsētas, lai zaļo Rīga, bet lai par visiem
             ir sveiki tie vīri, kuŗi katrā dzīves vilcienā paliek
             ideāli, kuŗi cenšas visu cilvēci, visus ļaudis pacelt uz
             labklājības stāvokļa, jo ja mēs gudri būtu, tad
             labklājības būtu visiem diezgan!"</p>
             <p>Vītols izdzēra savu glāzi un apskatījās. Landens
             sen., omulīgi šūpļa krēslā atzvēlies, krāca. Un
             Roberts sēdēja domīgs.</p>
             <p>"Nekas," Roberts irōniski smīnēja, "bija runa
             tāpat kā visas citas, glīta un branga. Bet par visām
             lietām iedzersim vēl glāzi ,letes'. He, krusttēv, augsti
             lai dzīvo visa pasaule!"</p>
             <p>Landens sen. pamodās.</p>
             <pb/>
             <p>"Piedodat, kungi!..." viņš stomījās, piecēlās un
             satvēra svārkus. "Ar labu nakti!"</p>
             <p>Landens sen. sniedza Vītolam roku.</p>
             <p>"Pagaid', pagaid', krusttēv!" Roberts sauca.</p>
             <p>"Nē, pateicos! Ar labu nakti!"</p>
             <p>Krusttēvs iegāja dzīvoklī.</p>
             <p>"Tad mēs nu paliekam tikai divi!" Roberts lēni
             teica, "nu sakiet, vai jūs gribat man ceļot līdz?"</p>
             <p>"Jums līdz?" Vītols ievainots teica, "un vai gribat
             ceļot m a n līdz?"</p>
             <p>"Tā mēs, mīļais kungs, tāļu netiksim! Es esmu
             lepns, un jūs esiet lepns. Labi! Vai jūs saņemsiet
             no naudas, kuŗa pieder cilvēcei, 6000 rubļus, kā pabalstu
             dabas pētniecībai?" Roberts, piecēlies, stingri
             jautāja.</p>
             <p>"No naudas, kas pieder cilvēcei? — Jā!"</p>
             <p>"Tad jūs to naudu jau rītā varat saņemt! Un tad
             es, ja jūs atļausiet, es j u m s ceļošu līdz!"</p>
             <p>Pēdējos vārdus Roberts izteica pārmetoši, aizkustināts.
             Vītols jutās apkaunots. Viņš sniedza
             Robertam roku.</p>
             <p>"Mēs būsim draugi, vai, labāki sakot, mēs viens
             otru sapratīsim, viens otru cienīsim!" Roberts silti
             teica.</p>
             <p>"Ar prieku! Atlaidiet man visas glaimības!"</p>
             <p>"Glaimības ne jums, ne man! Sveiki!... Bet vīns
             ir diezgan spēcīgs!..."</p>
             <p>"Sveiki!..."</p>
             <p>Un viņi abi nogrima domās.</p>
             <p>Te Roberts piepeši uzlēca.</p>
             <p>"Brauksim!" viņš izsaucās, "iesāksim tūliņ ceļojumu!"</p>
             <p>"Tūliņ? Tagad? Vēlā pusnaktī?" Vītols, acis
             ieplētis, brīnējās.</p>
             <p>"Jā! tūliņ, kas tur ko brīnēties! Es jums parādīšu
             Rīgu."</p>
             <p>"Jā... bet tagad... tumsā?"</p>
             <pb/>
             <p>"Nekas! ja nu man vienreiz ir likts dzīvot, tad es
             dzīvoju!... Es jums parādīšu, kā Rīgu var nopirkt,
             kā ļaudis priekš mamōna loka ceļus, kā ķelneŗi
             klanās, kā fūrmaņi brauc, kad tie sajūt naudu droškā,
             kā chambres séparées mirdz, kā līgava atstāj savu
             mīļāko un skrej naudai pakal, to visu es jums parādīšu,
             tā tad scientes bonum et malum!..."</p>
             <p>"Tad — jā!..."</p>
             <p>Brīdi vēlāku viņi abi izgāja uz ielas. Mēnesnīca
             spīdēja bāli. Austrumos jau bija viegla blāzma
             redzama.</p>
             <p>"Fūrman!" Roberts iekliedzās.</p>
             <p>Viss klusu. Bet te uz reizi uz Ganību ielas, pretī
             Tiezenhauzena namam, sāka grabēt.</p>
             <p>"Nū!" pātaga noplīkšķēja. Un fūrmanis brauca,
             ka dzirksteles vien zem zirga pakaviem šķīda, un
             pieturēja beidzot pie tās vietas, kur Vītols un Roberts
             stāvēja. Abi iekāpa droškā.</p>
             <p>"Uz Ķeizara dārzu!" Roberts teica. Un fūrmanis
             sāka raustīt tā grožus, it kā kad tas gribētu iekustināt
             visus zemes pamatus.</p>
             <p>"Ich muss dich nun vor allen Dingen
             In lustige Gesellschaft bringen!..."</p>
             <p>Roberts, smiedamies, deklamēja, bet ko Vītols
             brauciena troksnī lāgā nedzirdēja.</p>
             <p>Ķeizara dārzā koncerti vakarā beidzas ap divpadsmitiem
             naktī. Bet ar koncertu nebeidzas vēl
             nebūt jautrā sadzīve. Variété-skatuvu īpašnieki noslēdz
             kontraktus ar dziedātājām un dziedātājiem, ka
             pēdējiem ir jāpaliek restorācijas telpās pēc izrādēm
             vēl pāra stundas, lai caur to pievilktu vairāk viesus.
             Pēc divpadsmitiem sākas variété-skatuvu īpašniekiem
             īstais pļaujas laiks. Rendez-vous starp publiku
             un artistiem ir raibs, reibuma, vieglprātības un uzdzīves
             cēliens. Šampaņers plūst chambres séparées
             telpās. Uz durvīm uzkārts galdiņš ar uzrakstu:
             ,besetzt' Dažs labs precējies vīrs sēž aiz šādām</p>
             <pb/>
             <p>durvīm. Kas tur notiek, to nevar zināt. Šad un tad
             ieķērcās sievietes balss, glāzes notinkš. Zemes augstākais
             radījums slīgst zemāk un zemāk, kamēr tas
             pakrīt zem galda. Reti kad šansoneta, kuŗa arvien
             mēdz iziet uz bagātu kavalieŗu ķeršanu, piedzeŗas,
             lai gan nevar liegt, ka dažas tamlīdzīgas dāmas ir
             padevušās dzeršanai. Šansonetas galvenākais mērķis
             ir, ja arī tā būtu precējusēs, iestājoties savā jaunajā
             angažemangā, iepazīties ar bonvivantu, uzdzīvotāju,
             kuŗam netrūkst naudas. Tiklīdz viņa šajā ziņā ir
             nodrošinājusēs, tad tā sāk rūpēties par jaunu garderobi.
             Maz ir šansonetu, kuŗas ar savu algu spētu
             iegādāties tādus uzvalkus, kādus tās mēdz nēsāt, ja
             vēl ievēro to, ka arī par dzīvokli, uzturu un ceļu ir
             izdevumi. Ir šansonetas, kuŗas pelna tūkstošus.
             Bet šis peļņas laiks nepastāv ilgi, jo skaistums,
             grācija tādos apstākļos, kādos šansonetas mēdz
             dzīvot, tiek sistēmatiski maitāti. Un tiklīdz ar skaistumu,
             jaunību iet uz beigām, tad beidzas arī peļņas
             laiks. Vispārīgi skatuvu dzīvē lielu lomu spēlē izskats,
             miesas personība, skaistums. Ja sievietei šo īpašību
             trūkst, tad viņa nevar iedrošināties, tapt par šansoneti.
             Tomēr ne visas šansonetas top netikumīgas.
             Dažas iztura kārdināšanas, izglītojas rūpīgi un pamatīgi
             skatuves mākslā, piestājas pie teātŗiem un pelna
             godīgi savu maizi.</p>
             <p>Roberts ar Vītolu bija ieņēmuši sevišķu istabu.
             Viņu morāliskās jūtas tos piespieda apslēpties. Sulainis
             ienesa kafiju, ielēja glāzītēs benediktīnu un
             taisījās iziet.</p>
             <p>"Kārli!" Roberts sauca.</p>
             <p>"Ko vēlaties, cienīts kungs?</p>
             <p>"Pasakiet Zigridai un Almai, lai viņas ienāk."</p>
             <p>"Jaunkundzes jau ieņemtas... Viņas sēž kopā ar
             pāri ārzemniekiem."</p>
             <p>"Mēģināt Almai iečukstēt, ka es esmu te... Bet
             labāk še to —"</p>
             <pb/>
             <p>Viņš izplēsa iz kabatas grāmatiņas lapiņu un
             uzrakstīja: "Lielajā zalonā gaida Roberts".</p>
             <p>"Iedodat šo Almas jaunkundzei," Roberts sulainim
             pasniedza zīmīti un sāka strēbt kafiju.</p>
             <p>Sulainis palocījās kā tārps un pazuda.</p>
             <p>"Ko gan mēs še meklējam?" Vītols gribēja jautāt,
             bet viņš iedomāja, ka Roberts bija solījies rādīt viņam
             Rīgu naktī.</p>
             <p>"Vītola kungs! ceļojums ir iesācies. ledomājaties
             tikai, ka šis zalons ir Parīzē vai citur kur. Zināms,
             tur viņš ir daudz smalkāks, sulaiņi runā pa franciski.
             Bet dzīve, vai tā nav tā pate tur, kā te?"</p>
             <p>"Šopenhauers par ceļošanu lamājas," Vītols
             piezīmēja, "viņš ceļotājā atrod garīgu nabagu, kuŗš
             ir bez domām, bez iekšējas bagātības un tāpēc ceļo,
             lai ko redzētu un glābtu sevi no izmisuma, no briesmīgas
             gaŗlaicības."</p>
             <p>"Bet tomēr arī pats Šopenhauers ir labprāt ceļojis.
             Un ja mēs nostātos ari uz vietas, kā indiešu faķirs,
             un tomēr mēs ceļojam. Visas mūsu domas ir kā
             dzelzceļa vilcieni, kuŗi atnāk un aiziet. Mēs braucam
             līdz ar viņām. Domās mēs apceļojam pagātni,
             nākotni... Nē, draugs, mēs esam ceļinieki... Un
             mūsu zemes lode! Vai tā neceļo? Vai neceļo katrs
             atoms, katrs puteklītis? Un arī mums ir jāceļo.
             Ceļosim un nebaidīsimies no plēsīgiem zvēriem.
             Indijā, Āfrikā ceļotāju apdraud lauvas un tīģeŗi, te
             mums grēki, izvirtība."</p>
             <p>"Sevišķi no sieviešu nodaļas ir jābaidās. Kas
             laupīja varoņa Simsona spēkus? — sieviete. Kas
             nobeidza Heraklesu? — sieviete. Šis grieķu lielākais
             varonis saplosīja visādus pūķus, nezvērus, bet sievietes
             priekšā viņš saplaka par vergu, par nespēcīgu
             gļēvuli! Un kā gan mums klāsies!"</p>
             <p>"Bet es pazīstu varoni, kuŗš sievietes uzvarēja,"
             Roberts teica.</p>
             <p>Vītols pasmīnēja.</p>
             <pb/>
             <p>"Kuŗš tad tas ir?" Vītols jautāja.</p>
             <p>"Kuŗš cits, kā lielais Bairons, brīvības asins liecinieks!
             Jūs saucat Simsonu un Heraklesu par varoņiem.
             Es viņus saucu par diedelniekiem. Kuŗš zemes
             virsū kādā sievietē atrod ideālu, tas ir vergs, gļēvulis,
             tupeļu varonis. Kuŗš turpretī sievietē meklē ideālu
             un neatrod, tas stāv daudz augstāki, tas ir varonis,
             tas sievietes uzvarē... ledomājiet Manfreda gaitu.
             Bairons šajā drāmā ir tēlojis vīru, īstu vīru.</p>
             <p>Manfreds ir Bairons pats. Lūk, tas ir varonis.
             Viņš nekrita vis miesīgai sievietei pie kājām. Tas
             meklēja augsto sievieti brīvībā...</p>
             <p>Bet brīvībā viņš neatrada nevienas sievietes. Visas
             bija prātu verdzenes, kuŗas ļaujas aizrauties no acumirkļa,
             no miesīga skaistuma, no tūkstošām muļķībām.
             Un tāpēc Baironam viņas visas apnika. Viņš
             meklēja nerimstoši pēc augstāka gara sievietēs, bet
             velti, Astarte bija miruse. Viņa māja Manfredam
             iz citas pasaules..."</p>
             <p>Pie durvīm pieklauvēja.</p>
             <p>Roberts piegāja ātri pie durvīm un tās atvēra.</p>
             <p>"Ā, labvakar, mana zviedru lakstīgala!" viņš
             karsti iesaucās un satvēra šansonetas roku. Šansoneta,
             kuŗa grāciōzi ienāca zalonā, gaišā uzvalkā,
             greznu platmali galvā, izskatījās ļoti skaista.</p>
             <p>"Ir jau rīts, Landena kungs," šansoneta smējās.</p>
             <p>"Jā, tagad gan, kur jūs ieraugu!" Roberts izsaucās,
             "atļaujat, ka priekšā stādu: Alma Haneborg jaunkundze,
             iz Zviedrijas... un mans draugs..."</p>
             <p>"Ļoti priecājos!" šansoneta teica un sniedza
             Vītolam roku.</p>
             <p>"Kur jūsu māsas jaunkundze?" Roberts jautāja.</p>
             <p>"Viņa arī nāks. Acumirklī viņai nav vaļas..."</p>
             <p>"Ā, es zinu," Roberts smējās, "vēl vienu skūpstu
             viņam..."</p>
             <p>"Ak nē, Jūlija nav muļķe. Viņa ir bez tam saderinājusēs."</p>
             <pb/>
             <p>"Kas par to! šodien saderināta, rītu brīva," Vītols
             piezīmēja.</p>
             <p>Šansoneta, visai piemīlīga sieviete, smaidošu seju,
             gaišmataina, bet melnām, apbuŗošām acīm, uzlūkoja
             neuzticīgi Vītolu. Viņai izlikās šis kungs kā izsmiekls,
             kā nepareizā vietā iekļuvis svešs cilvēks.</p>
             <p>"Vai Zviedrijā ir daudz tik daiļu lakstīgalu, kā
             jūs?" Vītols, kuŗam acīm redzot šī sieviete patika,
             jautāja.</p>
             <p>"O, daudz! Visas birzes skan! bet kas gan jums
             daļas gar lakstīgalām?" viņa degunu sarāvuse
             atteica.</p>
             <p>Vītols nomanīja, ka šansoneta vēlējās būt vienatnē
             ar Robertu. Viņš piecēlās, piegāja pie atvērtā loga
             un lūkojās uz sētu. Jau bija redzama vāja rīta
             blāzma.</p>
             <p>"Vai mēs te ilgi paliksim?" viņš atgriezies Robertu
             jautāja.</p>
             <p>"Vēl kādu brīdi... Lūdzu, nākat, iedzersim kādu
             glāzi vīna."</p>
             <p>"Pateicos, dzert vairs nevaru!"</p>
             <p>"Tas kungs laikam ir no laukiem?" šansoneta
             smējās.</p>
             <p>"Jā, tiešām es neesmu nakšu dzīvei pieradis, es
             jūtos noguris!"</p>
             <p>"Tad ejiet, pagulaties!"</p>
             <p>"Alma! tas ir mans draugs!" Roberts draudēja.</p>
             <p>"Man tas ir vienalga!" viņa mēģināja izlikties
             lepna.</p>
             <p>Vītols gan mazliet apskaitās, bet tomēr savaldījās,
             viņam trūka pilnīgi visu to fražu, sarunas technikas,
             kāda lielpilsētās šādās zituācijās un brīžos ir moderna.
             Tomēr viņš mēģināja iesākt. Viņš nostājās
             stingri pretī šansonetai, lūkojās tai acīs un teica:
             "Haneborg jaunkundze! lūdzu uzdziediet mums kādu
             zviedru dziesmiņu!"</p>
             <p>Šansoneta kavējās.</p>
             <pb/>
             <p>"Kāpēc jūs nenācāt uz koncertu, tur jūs mūs abas
             ar Jūliju varat dzirdēt!"</p>
             <p>"Bet es lūdzu, uzdziediet tagad še, lūdzu, lūdzu!"</p>
             <p>"Viņš ir jau iemīlējies!" šansoneta domāja. </p>
             <p>"Nu labi, es dziedāšu, izvēlaties kādu dziesmu un
             to pavadāt uz klavierēm!" </p>
             <p>"Atvainojiet, es neprotu spēlēt!" Vītols atvainojās.</p>
             <p>"Tad es pavadīšu pate." Viņa ātri piegāja pie
             fliģeļa, kuŗu Vītols atvēra, un uzsāka kādu dziesmu
             no Svendsena. Bet viņa netika līdz pusei, kad tā
             piepeši pārgāja neprātīgās modulācijās, sāka smieties
             un beidzot atkal iesāka dziedāt nopietni: </p>
             <p>"Zviedrijā, man mīļā dzimtenē,
             Pār puķainām lejām rudens nāk!
             Un puķes vīst, no kokiem lapas birst,
             Un aizmirsta mazā lakstīgala mirst!"</p>
             <p>"Bravo!" Roberts sauca.</p>
             <p>"Skaisti, skaisti!“ Vītols nopietni piezīmēja. </p>
             <p>Šansoneta atkal apsēdās pie galda, dzēra kafiju un
             sarunājās ar Robertu, kuŗam tā mēdza arvien uzsist
             viegli uz rokas.</p>
             <p>Beidzot Roberts šansoneti apkampa un nobučoja.</p>
             <p>"Nē, to jūs nedrīkstat!" viņa bārās.</p>
             <p>Vītols izgāja nemanot ārā, bufetē. Viņš izdzēra
             glāzi zeltera un tad sāka aplūkot artistu bildes, kuŗas
             uz sienām bija izkārtas. Bufetes telpās sēdēja vēl
             daži viesi, kuŗi bija ļoti iedzērušies un savā starpā
             ķildojās. Vītolam še lāgā nepatika, viņš izgāja uz
             verandas un beidzot parkā, kur tas apsēdās. Še viņš
             atkal bija tā puslīdz dabā. Rīts ausa. Putni jau sāka
             čirkstināt. Viņš turpretī nogrima domās. Viņam
             izlikās, ka tas ir nepareizi darījis, ka tas piebiedrojies
             bagātniekam. Atkal viņš redzēja tikai atkarību:
             sēdi un skaties, kā cits mīlinās.</p>
             <p>"Kas gan man par to daļas, ka ļaudis dzīvo, tikumos
             vai netikumos? Kas mani dzen ceļot Landenam</p>
             <pb/>
             <p>līdz! Viņš bārsta naudu, un es skatos. Nē, labāk
             vienam!..."</p>
             <p>Bet viņš beidza par to tāļāk pārdomāt, atlikdams
             šīs domas uz rītu. Tagad viņš bija mazliet apskurbis
             un noguris. Brītiņu pa galveno aleju pastaigājies,
             Vītols žāvādamies kāpa uz verandas. Viņš domāja
             par zviedru šansoneti. Viņas bilde tam uzmācās, lai
             gan viņš mēģināja no tās izvairīties.</p>
             <p>"Šī Alma Haneborg ir pats velns!" viņš sprieda,
             "neviena sieviete manim nav uz reizi tā patikuse,
             kā šī."</p>
             <p>Viņš iegāja atpakaļ zalonā un ieraudzīja aiz
             Roberta vēl otru dāmu. Tā bija Zigrida.</p>
             <p>"Mana māsa Zigrida un, jā, kā to kungu sauc?"
             Alma jautāja Landenu.</p>
             <p>"Vītola kungs, kandidāts Vītola kungs!"</p>
             <p>"Kandidāts..." Alma atkārtoja, "vienalga, kā
             sauc. Bet tagad jūs, kungs, apsēžaties un būsim visi
             omulīgi."</p>
             <p>Pa Vītola prombūšanas laiku bija uzlikts šampaniets.
             Šis dzēriens Vītolam izlikās kā grēku plūdi.
             Tomēr goda pēc viņš palīdzēja sašķindināt glāzes un
             pielikt savu pie lūpām. Viņš aplūkoja paslepen Zigridu
             un pārliecinājās, ka tā bija vecāka par Almu,
             arī nopietnāka, bet ne tik glīta. Vītols nodomāja
             uzsākt ar viņu sarunu un tādējādi netraucēt Robertu
             ar Almu.</p>
             <p>"Jūsu māsas jaunkundze dzied skaisti!" Vītols
             uzsāka.</p>
             <p>"To es gribu ticēt!" Zigrida lēni atbildēja.</p>
             <p>"Jūs arī dziedat tikpat skaisti? Saprotams, taču
             jau?"</p>
             <p>"Es? Nezinu. Pate nevaru spriest."</p>
             <p>"Kāpēc jūs neuzstājaties uz lielākas skatuves?
             Kāpēc neizglītojaties operai?"</p>
             <p>"Jā, tas ir viegli jautāt, bet ne tik viegli izdarīt.
             Katra dziedātāja nevar būt operu dziedātāja. Ir</p>
             <pb/>
             <p>daudz tādu dāmu, kuŗas izglītojas, bet īstenībā viņu
             māksla maz ko der, ja tām trūkst vajadzīgās īpatnības.
             Pēc rakstura, balss un izskata vai auguma
             dziedātājas jau iepriekš, pirms tās iesāk pamatīgāku
             skolu, tiek klasificētas: vienai jātop zubretei, vienai
             alta dziedātājai, citai atkal pienākas augstais zoprāns...
             Un dažām jātop šansonetām. Es esmu ar
             savu likteni mierā..."</p>
             <p>"Bet atļaujat man, ka jautāju: ko jūs iesāksiet
             vecuma dienās? Vai var tik daudz atlicināt no peļņas,
             ka var cerēt uz mierīgu mūža galu?"</p>
             <p>"Kas par jautājumu!" Zigrida izsaucās.</p>
             <p>"Neaizmirstiet, aizmāršīgais profesora kungs, ka
             mana māsa ir saderinājusēs," Alma piezīmēja.</p>
             <p>"Ak tā! nu saderināties ir viegli, bet dzīvot ir
             gŗūti!" Vītols teica un paslepen nožāvājās.</p>
             <p>"Jā, es nezinu, kā būs!" Zigrida teica, "un negribu
             arī zināt. Pārliecīgas rūpes ir slimība!" Viņa atgāzās
             pret zofaja atzveltni un neviļot ievaidējās.</p>
             <p>Piepeši Vītols sajuta, ka kāda maza kājiņa min uz
             viņa kājas. Viņš sajēdza, ka tas notika ar nodomu,
             jo mazā kājiņa to darīja vairāk reižu. Asinis tam
             sakāpa galvā. Vītols sajuta, ka šī kājiņa bija šķelmīga
             un droša, staigāt gar bezdibeņu malām.</p>
             <p>"Kalnu kaza!" viņš nodomāja un gribēja smieties,
             bet nevarēja, jo asinis ar varu plūda sirdī, galva
             kaisa, viņš neuzdrošinājās pacelt acis un skatīties uz
             Zigridu. Beidzot viņš paskatījās un redzēja, ka
             Zigrida vēl atradās agrākā stāvoklī, pusguļu, pret
             atzveltni atzvēlusēs, aizdarītām acīm, ar sapņainu,
             reibinošu smaidu ap lūpām. Viņa izskatījās bāla un
             nervoza.</p>
             <p>Piepeši tā uzlēca un kļuva dzīvāka.</p>
             <p>"Mani kungi, es gribu boli dzert!" viņa teica. </p>
             <p>"Jā, jā, bole ir kas labs!" Alma piezīmēja.</p>
             <p>Roberts pazvanīja un, kad sulainis ienāca, apstellēja
             boli.</p>
             <pb/>
             <p>Vītols bija sajucis. Viņš neiedrošinājās uzlūkot
             Zigridu.</p>
             <p>"Kur jūs esat domās aizklīduši?" Zigrida jautāja
             Vītolu.</p>
             <p>Vītols nosarka un ieskatījās Zigridas acis. Tas
             mirdzēja kaislīgi, drudžaini.</p>
             <p>Un viņas kājiņa atkal piedūrās pie viņa kājas. Viņš
             domāja par to, vai šī kājiņa nav jau spēruse dažu
             labu kaislīgas mīlestības soli. Un viņas acīs tas
             redzēja brīnišķīgas liesmiņas, kuŗas uzliesmo, izdziest,
             uzliesmo atkal, un pār kuŗām tu, cilvēks, neesi
             kungs...</p>
             <p>"Prozit!" Zigrida piesita savu glāzi pie Vītola
             glāzes.</p>
             <p>"Prozit!"</p>
             <p>Viņi abi dzēra un tad brīdi klusēja.</p>
             <p>"Es gribu dziedāt!" Zigrida izsaucās un ātri piecēlās.
             "Nāc, Alma, pavadi uz klavierēm!"</p>
             <p>"Dziedi tāpat, es negribu spēlēt!" Alma skarbi
             atteica.</p>
             <p>"Lūdzu, lūdzu!" Roberts aicināja.</p>
             <p>Alma atmeta ar roku, bet tomēr gāja, piesēdās
             pie klavierēm un iesāka prēlūdēt. Un Zigrida drebošu
             balsi iesāka:</p>
             <p>"Zviedrijā, man mīļā dzimtenē,
             Pār puķainām lejām ziedonis nāk! 
             Un lakstīgalas birzē sāk
             Pogāt, tās simtiem dziesmu māk. 
             Zviedrijā, man mīļā dzimtenē,
             Mans mīļākais skaļi smej,
             Iz kalnu klints avots ūdeni lej,
             Un saulgozī raibi tauriņi dej. 
             Zviedrijā, man mīļā dzimtenē — 
             Tur mana karstākā laime mīt,
             Tur mana līksmības saule spīd,
             Bet vakarā tā aiz kalniem slīd... 
             Zviedrijā, man mīļā dzimtenē, 
             Pār puķainām lejām rudens nāk!
             Un puķes vīst, un kokiem lapas birst,
             Un aizmirsta mazā lakstīgala mirst!..." </p>
             <pb/>
             <p>Zigrida beidza dziedāt, un brīdi valdīja dziļš
             klusums zalonā. Piepeši viņa iesāka šņukstēt.</p>
             <p>"Kas jums kait, jaunkundze?" Vītols satrūcies
             aptvēra viegli Zigridas plecus. Viņa nodrebēja, paskatījās
             uz Vītolu un iesāka smieties.</p>
             <p>"Viņai uznāk nervōzi brīži!" Alma piezīmēja,
             "Zigrid, tu nedzer! tu esi slima!"</p>
             <p>Zigrida apsēdās savā vecajā vietā, uz zofaja.
             Roberts apstellēja priekš viņas zelteri. Bole šimbrīžam
             palika neaiztikta.</p>
             <p>"Mans brālis," Zigrida paklusā balsī runāja, kad
             Vītols tai atkal iepretī nosēdās, "izskatās jums
             līdzīgs!"</p>
             <p>"Ej, nu ej!" Alma iesaucās, "līdzības nav ne
             mazākās! Fritjofs izskatās daudz jaunāks! Viņam
             tikai divdesmitais gads. Viņš studē Upsalā. Smalks
             zēns!"</p>
             <p>"Es negribu ar tevi ķildoties, es atrodu, ka šis
             kungs ir ļoti līdzīgs Fritjofam."</p>
             <p>"Vienalga!" Alma pikti atcirta, "prozit, Landena
             kungs!"</p>
             <p>Zigrida iesāka stāstīt par savu brāli. Alma piecēlās
             un piegāja pie loga, uz kurieni to Roberts pavadīja.
             Viņi gribēja sarunāties netraucēti.</p>
             <p>"Jums ir katrā ziņā šovakar jānonāk uz ,Imperiālu',
             es jūs lūdzu!" Roberts spieda Almas roku un pievilka
             to ciešāk pie sevis.</p>
             <p>"Bet kāpēc jūs šo kungu līdzi ņemat? Es to
             negribu! Labi, es būšu pulksten sešos pēc pusdienas
             ,Imperiālā', bet nākat jūs viens pats."</p>
             <p>"Viens un vienīgs!"</p>
             <p>Roberts Almu gribēja bučot, bet tā tapa dusmīga.</p>
             <p>"Tāda skūpstīšanas ir nieki!"</p>
             <p>"Es to zinu, bet —" Roberts smējās.</p>
             <p>"Blēdi!" viņa draudēja, "klausaties, es vēlētos sev
             nopirkt kaukaziešu jostu! Vai jūs man nevarat
             pateikt, kur tādas ir še Rīgā dabūjamas?"</p>
             <pb/>
             <p>"Es jums uzdāvāšu to vissmalkāko!"</p>
             <p>"Ļoti pateicos!" viņa pastiepās, lai Roberts to
             nobučotu.</p>
             <p>Saķērušies viņi staigāja pa zalonu.</p>
             <p>"Vai ziniet, ka es drīzumā aizceļošu!" Roberts
             teica.</p>
             <p>"Ai, cik tas labi, ka cilvēks ir bagāts! Kaut es
             būtu bagāta! Es ceļotu uz Parīzi, uz Romu, ceļotu
             un būtu brīva! Bet tagad es esmu saistīta. Dziedāt
             un dziedāt! Tas man nepatīk..."</p>
             <p>"Brauciet man līdz!"</p>
             <p>"Jūs jokojiet, Landena kungs!"</p>
             <p>"Nebūt nē! Es jūs mīlu!"</p>
             <p>"Un lai es palieku jūsu metrese?"</p>
             <p>"Mes jau arī varam likties salaulāties; tikai še
             Rīgā vien nē, manis pēc Leišos vai ārzemēs!"</p>
             <p>"Vai tā ir jūsu nopietnība?"</p>
             <p>"Zināms. Tikai jums jāpaliek ir man uzticīgai.
             Svētus zvērestus un solījumus es nepaģēru. Tie tiek
             allaž doti un lauzti. Bet man būtu nepatīkami, ja jūs
             kā dēle pietvertos pie manis tikai tāpēc, ka es esmu
             bagāts. Es meklēju sievieti, kuŗa mani mīlē! Vai
             jūs varat mani cik necik mīlēt?..."</p>
             <p>"Man jūs ļoti patīciet!"</p>
             <p>Viņi apstājās atkal pie loga, un Alma Robertam
             pieglaudās.</p>
             <p>"Būsim ,tu' un ,tu'!" Roberts čukstēja.</p>
             <p>"Jā!..."</p>
             <p>"Roberts un Alma! bet nelauz jau rīta vai pat jau
             šodien uzticību!"</p>
             <p>Alma nolika savu platmali uz klavierēm un
             pagrieza elektriskās gaismas aparāta skrūvīti. Gaisma
             izdzisa, un gaisma tapa. Proti, tā bija dienas
             gaisma, kuŗa pa vaļējo logu ieplūda.</p>
             <p>"Es protu arī saimniekot," Alma teica, otru divu
             logu priekškarus uzvelkot, "es tevi apdienēšu."</p>
             <p>"Tas tev nav jādara! Esi tikai mana!..."</p>
             <pb/>
             <p>Roberts paskatījās pulkstenī. Tas rādīja ceturksni
             priekš četriem. Bet viņš vēl jutās visai spirgts, kaut
             gan šampanieti tas sajuta galvā kāpjot.</p>
             <p>"Par mūsu saderināšanos nesaki neko!" Roberts
             teica.</p>
             <p>"Pat Zigridai neteikšu!" Alma nodievojās.</p>
             <p>"Tas ir pareizi! To nedrīkst šimbrīžam neviens
             Rīgā zināt! Mani radi neprot jokus, tie mani ar
             akmeņiem nomētātu..."</p>
             <p>Roberts iedomāja savu māsīcu Almu, un viņam
             palika tās žēl. Viņš zināja, cik ļoti tā viņu mīlēja.
             Bet kas Robertu no viņas atbaidīja, tā bija viņas
             svētā tikumība, dievbijība un lēnība. Un šī, šansoneta
             Alma bija pavisam kas cits! Ar to viņš varēja baudīt
             dzīvi, līksmoties! Māsīca Alma bija auksts marmora
             tēls ar melnu krustiņu uz krūtīm, un šī šansoneta
             Alma bija pate dzīvība, kaislīga, skaista, glītu balsi...
             Tur nebija vairs ko šaubīties, Roberts izvēlējās sev
             dzīvību.</p>
         </div>
         <div type="chapter">
             <head>Sestā nodaļa</head>
             <p>Roberta māsīca sēdēja savā buduārā un cilpoja
             vilnainu tinu. Viņas buduārs bija visai glīts, zeltītām
             tapētēm, maziem viegliem krēsliem, horicontāli strīpotiem,
             smagiem loga priekškariem. Uz apaļā galdiņa,
             kuŗš atradās līdzās mazam, ar sārtu plīšu
             pārvilktam dīvānam, bija uzlikts Almas rokdarbu
             kurvītis. Uz rakstāmā galda bija redzamas visvairāk
             familijas locekļu bildes, starp tām it sevišķi uzkrita
             Roberta bilde, lieluma un greznā rāmja pēc. Logs
             bija atvērts. Pa to varēja ieskatīties dārzā un
             aplūkot it sevišķi puķu bagāto dažādību. Bet Alma
             šorīt dārzu, puķes maz ievēroja. Viņai arī darbs
             neveicās.</p>
             <p>"Rakstīšu Arturam vēstuli," viņa domāja, nolika
             tinu pār kurvīti un apsēdās pie rakstāmā galda. Drīz</p>
             <pb/>
             <p>maza, balta roka slīdēja pār rožaino papīru un lēnam
             rakstīja vārdu pa vārdam:</p>
             <p>"Mīļo brālīt!</p>
             <p>Krusttēvs priekš kādas stundas aizbrauca. Pirmo
             vilcienu viņš nokavēja. Par to tad viņš lieliski
             pukojās. Lai gan uz otru vilcienu nebija steigšanās,
             tomēr tas ir aizmirsis paņemt līdzi pakiņu ar vešu
             un dažādiem sīkumiem priekš Tevis. Jaunais
             cilvēks, kuŗu viņš atveda Robertam par ceļa biedri,
             rādās būt krietns vīrs. Viņam gan ir daudz zemnieka
             īpašību, bet tas ir interesanti, jo kur, kā pie
             mums, iet pa vecam, sarunas tiek vestas vecu
             vecās, tur tāda parādība ir pārsteigums. Šis zemnieks,
             kaut gan neveikli, tomēr izteicas patiesi,
             nopietni. Tādi ļaudis man patīk. Es vēlētos, kaut
             Roberts drīzi aizbrauktu, un tomēr es vēlos vēl
             vairāk, lai tas paliktu še pie mums. Viņš nezin, cik
             neizsakāmi es viņu mīlu. Diemžēl, viņš ir nelabojams:
             tā pate dzīve. Kas veikalos notiek, tas
             viņam gandrīz vienalga. Mamma raud bieži, un
             arī man ir jāraud. Kaut Roberts aizbrauktu un tad
             atgrieztos kā cits, jauns cilvēks, kuŗš dzīvi uzskata
             nopietni! Viņa aizceļošanas diena nav
             noteikta. Krusttēvs ir tagad Landenu firmas līdzīpašnieks.
             Tiklīdz viņš nokārtos savā muižā darīšanas,
             tad tas nāks uz Rīgu. Vai Tu, Arturiņ, varēsi
             uzņemties pārvaldīt muižu? Mamma ir Tevis dēl
             lielās bažās. Neej tik bieži uz medībām, taupi savu
             veselību. Raksti mums, vai Tev kā netrūkst? Es
             un mamma, mēs laikam šodien brauksim uz jūrmalu.
             Man ir daudz kas uz sirds, bet es nespēju
             izteikt. Piedod, ka rakstu Tev šodien tik maz.
             Rakstīšu Tev rītā iz jūrmalas.</p>
             <p>Ar simtiem sveicieniem no mammas, Roberta un
             manis, palieku</p>
             <p>Tava māsa Alma."</p>
             <pb/>
             <p>Vēstuli norakstījuse, Alma izgāja zalonā. Zelmet
             kundze un Jūlija sēdēja pie loga un pārskaitīja savus
             saimniecības rēķinus. Fricis un dienestmeitas rīkojās
             gar mēbelēm un bildēm, kuŗas tika aptītas ar baltām,
             šķidrām drānām. Pie sienas, līdzās durvīm atradās
             divas palielas ādas ceļa somas. Visā mājā sagatavojās
             uz dzīvi jūrmalā.</p>
             <p>"Frici," Zelmet kundze iesaucas, "vai kungi jau ir
             pārnākuši?"</p>
             <p>"Nav, cienīgā kundze!"</p>
             <p>"Viņi būs kantorī," Zelmet kundze noteica, "Almiņ,
             esi tik laba, pajautā pa telefonu, vai Roberts ir
             kantorī?"</p>
             <p>Alma izgāja Roberta rakstāma istabā, kur atradās
             telefona aparāts.</p>
             <p>"Es gribēju runāt ar Robertu — Feldmaņu familijas
             dēļ. Tai tak ir katrā ziņā jāpalīdz. Kad Feldmans
             nomira, tad bērni un sieva mantoja pāri tūkstošus —
             tas bija viss. Vecākais dēls dzīvojot tagad
             Amerikā, divus gadus neesot mātei rakstījis. Jaunākais
             apmeklē ģimnaziju. Un meitenīši — jā, es
             nezinu, ko tie gan dara. Pate Feldmaņa kundze
             slimo..."</p>
             <p>"Lūdzu, kas tie par Feldmaņiem?" Jūlija jautāja.</p>
             <p>"Bijušā Landenu grāmatveža familija. Feldmaņa
             kundze dabūn pensiju no Landeniem, cik es zinu, tad
             kādus 500 rubļus gadā. Bet kā lai vesela dzimta ar
             tiem iztiek? Vecākais skuķītis sācis mācīties grāmatu
             vešanu. Bet diezin, vai viņa varēs panest
             kantoŗa dzīvi. Ir tāda sīciņa, slimīga."</p>
             <p>"Feldmaņi? Feldmaņi?" Jūlija mēģināja atminēties,
             "es kādu Feldmaņa jaunkundzi pazīstu. Tā
             ir guvernante..."</p>
             <p>"Nē, tā būs citas familijas..."</p>
             <p>Alma ienāca.</p>
             <p>"Roberts bijis kantorī, bet aizgājis," viņa pavēstīja.</p>
             <p>"Nu, jādomā, tas drīzi pārnāks! Varbūt ka viņš ir</p>
             <pb/>
             <p>tagad viesnīcā pie sava nākošā ceļa biedra, kandidāta
             kunga."</p>
             <p>"Vai kandidāta kungs nedzīvos še, pie mums,
             līdz Roberts uzsāks ceļojumu?"</p>
             <p>"Tiklīdz mēs aizbrauksim uz jūrmalu, viņš dabūs
             augšā sarkano istabu. Vasarnīcā Roberta istaba tiks
             tikai tā pavirši iekārtota. Viņš pats tā vēlējās."</p>
             <p>"Vai Roberts drīzumā aizceļos?" Jūlija jautāja.</p>
             <p>"Tas atkarājas no viņa paša. Pirms krusttēvs
             nebūs uzņēmis Landenu veikala ,prokūru', tikmēr
             gan laikam nē!"</p>
             <p>"Krusttēvs Landena kungs nāks uz Rīgu?"</p>
             <p>"Jā, tas ir tagad galīgi nospriests. Roberts ir par
             jaunu, viņš ir vēl trakulis, ar veikaliem iet atpakaļ.
             Viņam uz veikalisku darbu nepavisam nenesas gars."</p>
             <p>"Mamma, kāpēc tad viņam neļāva studēt?" Alma,
             kuŗa pie loga stāvēja, iesaucās, "viņš būtu piemēram
             krietns teologs!"</p>
             <p>"Almiņ, Almiņ, ko tu runā, Roberts varētu būt
             teologs! tad drīzāki ārsts! bet teologs gan ne! Un
             kas tad viņam neļāva studēt? Ja viņš būtu..."
             Zelmet kundze apstājās un paskatījās uz zalona otru
             pusi, "Frici, Marija, tagad ejiet un iepakājiet kastēs
             traukus!"</p>
             <p>Dienestnieki izgāja, un Zelmet kundze atkal uzsāka
             sarunu.</p>
             <p>"Roberts tika par daudz viegli audzināts. Lai
             viņu labāk paturētu zem acīm, tēvs to paņēma pie
             sevis kantorī, lai tas iepazītos ar visvajadzīgāko veikala
             lietās. Bet viņu vajadzēja daudz, daudz stingrāki
             saturēt."</p>
             <p>"Mammiņ, nerunā, lūdzu nerunā par Robertu!"
             Alma gauda.</p>
             <p>"Netiek jau, meitiņ, nekas nepareizi runāts!"</p>
             <p>"Tu viņu nesaproti... Viņš nicina pasauli, dzīvi un
             viņas centienus, viņš..."</p>
             <p>"Lai nu paliek! Tomēr visi šie prātnieki, kuŗi</p>
             <pb/>
             <p>smādē un nicina pasauli, liek saukt ārstu, kad tie vāji
             top un kad nāve tos apdraud. Cilvēkam ir jāstrādā,
             kaut tas arī būtu diezin cik bagāts."</p>
             <p>"Bet kad nu Robertam gars nesas uz citu un ne uz
             tirdzniecību, veikalu? Tēvam lieli veikali, un vienīgajam
             dēlam tie ir jāmanto. Bet tad jau tēvam vajadzēja
             dot dēlam arī veikala garu līdz..."</p>
             <p>"Nu, labāk, Almiņ, par to nerunāsim. Tu esi par
             jaunu, par šādām lietām spriest."</p>
             <p>Nama durvju zvaniņš noskanēja.</p>
             <p>"Varbūt tas ir Roberts!" Alma iesaucās un iztecēja
             viegli laukā.</p>
             <p>"Landena kungam ir jāprecas," Jūlija svarīgi noteica,
             "viņš caur to tiktu vairāk saistīts pie mājas, jā,
             tam būtu iemesls, būtne, priekš kuŗas tas darbotos."</p>
             <p>"Jā," Zelmet kundze nopūtās, "arī bagātniekam
             nav vis tik viegli precēties!"</p>
             <p>"Kad neatrod tādu sievieti, kuŗā varētu iemīlēties..."</p>
             <p>"Nu, jā, ar mīlestību arī ir tā, kā ir! Dažreiz tā
             ir slimība, neprātība, aušība, dažreiz tā atnes tiešām
             laimi. Gŗūtība apprecēties pastāv iekš tā, ka jāuzņemas
             atbildība par divām dzīvībām cilvēku un
             Dieva priekšā. Sevišķi vieglprātīgas, precēties, ir
             sievietes. Par to tad viņām bieži vien jācieš..."</p>
             <p>Abas dāmas brīdi klusēja. Priekšnamā bija dzirdamas
             sarunas.</p>
             <p>"Roberts ir pārnācis," Zelmet kundze teica.</p>
             <p>Par brītiņu Roberts un Alma ienāca zalonā. Roberts
             pret dāmām viegli palocījās, nobučoja krustmātei
             roku un tad aizgāja pie attāļākā loga, sabāza
             rokas kabatās un čukstoši svilpa kādu meldiju.</p>
             <p>"Robert, kāpēc tu valkā samta žaketu, tu jau neesi
             mākslinieks, bet tirgotājs!" Zelmet kundze smējās.</p>
             <p>"Mīļā krustmāte, samta žakets man patīk, arī
             kantorī viņš nemaz neizskatās smieklīgs," Roberts
             runāja, lai būtu kas atbildēts.</p>
             <pb/>
             <p>Zelmet kundze piegāja Robertam klāt un iesāka
             klusā balsī runāt par Feldmaņiem.</p>
             <p>"Manis pēc, lai izmaksā Feldmaņa kundzei 300 rubļus
             vienreizēja pabalsta. Ļoti labprāt..."</p>
             <p>"Bet tu piemirsīsi, mīļais Robert; labāk, lūdzu,
             izraksti tūliņ čeku."</p>
             <p>Roberts izrakstīja čeku. Zelmet kundze pārrunāja
             šo to par aizbraukšanu uz jūrmalu. Roberts piekrita
             visām krustmātes domām. Viņš jutās pavisam noguris,
             jo iz Ķeizara dārza pārbraucis, tas bija gulējis
             tikai kādas divas stundas un tad pavadījis krusttēvu
             līdz vokzālam. Viņš atvadījās no dāmām, kuŗas
             gribēja braukt uz jūrmalu, un ieslēdzās savā istabā,
             kur tas uz zofaja drīz iemiga.</p>
             <p>Pāri stundas vēlāk Zelmet kundze ar Almu un
             Jūliju, no Friča un dienestmeitas Marijas pavadītas,
             aizbrauca uz jūrmalu. Mājās palika bez Roberta
             otra dienestmeita Anna, kuŗa jau 15 gadus atradās
             Landenu dienestā. Viņa bija paveca, dūšīga meita
             un apsargāja māju no iekšienes tikpat teicami, kā
             dvorņiks no ārienes. Ķēkša arī taisījās pie vakara
             aizbraukt uz jūrmalu. Roberts, izņemot no rīta pirmo
             brokasti, mājās ēda reti. Tāpēc arī nebija vajadzīgs,
             viņa dēļ uzturēt mājā saimniecību, kad dāmas aizbrauca.
             Roberts mēdza ēst pusdienu Vērmaņa parkā,
             kur pa vasaru sanāk daudz Rīgas patriciešu uz brokasta
             vai pusdienas maltītēm. Viņu familijas dzīvo
             jūrmalā vai Baltijas Daugavmalas vasarnīcās, kur
             tiek uzturēta parastā saimnieciskā kārtība. Pats
             kungs, familijas galva, patur maltīti drīz šur, drīz tur,
             bet visbiežāki Vērmaņa parkā, kur tiek noslēgts arī
             dažs labs veikals un iebaudīts putošais šampaniets.</p>
             <p>Pēc satikšanās ar šansoneti Haneborg jaunkundzi
             ,Imperiāla' viesnīcā, Roberts nogāja mājā un gaidīja
             Vītolu. Bet viņš atrada priekšā tikai Vītola karti.
             Pēdējais aizbildinājās, ka jūtoties nevesels un šovakar
             nevarot nekādi "ceļojumu" pa Rīgu turpināt.</p>
             <pb/>
             <p>Robertam tas īsti bija pa prātam. Viņš šovakar
             gribēja būt viens, klusēt un domāt. Visā dzīvoklī
             bija klusu, kas uz nervōzo Robertu darīja sākumā
             patīkamu, bet vēlāk baidošu iespaidu. Viņš nosēdās
             pie klavierēm un sāka spēlēt Florestana āriju iz
             Bēthovena operas "Fidelio". Neizsakāmi mīlīgā
             kompozicija viņu aizrāva ideālā pasaulē, viņam likās,
             ka skaņas raudāja. Vairāk reižu Roberts šo āriju
             atkārtoja un tad, elkoni pret klavierēm atspiedis,
             nogrima savās vecu vecās domās, pa kuŗām jaucās
             klusi zvēresti laboties, dzīvot priekš cilvēces labklājības,
             turēties pie Kristus evanģelijuma. Viņš domāja
             par bagāto jaunekli, kuŗš gājis pie Kristus, lai atrastu
             sirdij mieru. Šo jaunekli Roberts redzēt redz, viņš
             izskatās tam ļoti līdzīgs vaigā, kuŗā salasījušies
             priecīgas dzīves, apnikuma, garīga izsalkuma un
             paviršu rūpju vaibsti, — tikai apģērbts ir jūdu strīpains
             mētelis ar dārgām zeltītām bārkstīm. Un Roberts
             redz arī pašu Pestītāju, kuŗš uzliek roku uz
             bagātā jaunekļa pleca... Bet bagātam jauneklim ir
             gŗūti šķirties no mantas un staigāt dievišķajam Mācītājam
             līdz. Un tāļāk Roberts redz, ka bagātais
             jauneklis aiziet noskumis, uz dzīŗu dzīvi, plītē ar
             draugiem, nododas sievietēm, tērē sava tuvāka asinis,
             un tāpēc, lūk, viņam trūkst īstena prieka...</p>
             <p>Roberts jau sen bija atzinis, ka viņa vienīgais
             glābiņš ir darbs. Bet tūkstošām reižu viņš jautāja:
             "Kur un kā iesākt?" Tāpēc viņš sākumā bija nodomājis
             ceļot, aplūkot zemes, tautas, ievērot ļaužu
             vajadzības un tur, kur viņu tā sakot liktenis pierautu
             pie darba, tur iesākt strādāt. Viss Landenu lielais
             veikals gulēja viņam kā slogs uz pleciem, bet tajā
             viņš sev īstena darba neatrada. Ko nozīmēja priekš
             viņa saraust milzīgu bagātību, miljonu pēc miljona,
             braukt pa ielām greznās eķipāžās, paklanīties žēlīgi
             uz visām pusēm, kad to sveicina ļaudis, kuŗu eksistence
             ir atkarīga no varenās naudas? Roberts</p>
             <pb/>
             <p>nevēlējās būt varonis, izdarīt to, par ko iepleš muti,
             runā un stāsta, viņš vēlējās būt vienīgi cilvēks starp
             cilvēkiem, kuŗiem vajadzētu būt bez viltīga naida,
             skaudības, augsti jūtās un domās. Labprāt viņš būtu
             uzmeklējis atstātos un bāreņus, taujājis pēc tiem, bet
             viņš jutās pie Landena lielā veikala kā važām piekalts.
             Un ja viņš šo bagātību, kuŗu tas sauca par
             savu, izdalītu starp nabagiem, vai ar to būtu līdzēts
             nabagiem un viņam pašam? Viņu varbūt ieslodzītu
             ārprātīgu namā. Un nabagi izdotu dāvāto naudu un
             paliktu nabagi, kā bijuši... Vītols? Šis Vītols viņu
             nevarēja glābt. Cik Roberts bija noskārtis, tad tas
             bija bagātnieku ienaidnieks. Arī tas redzēja, ka
             pasaulē ir slikti, ka nevajadzētu tā un tā, bet kā īsti
             vajadzētu, tā viņš nezināja.</p>
             <p>Roberts staigāja lēnām pa zāli. Beidzot viņš
             saļima uz krēsla un smagi nopūtās. Mirt un atstāt
             šo pasauli? Ko palīdz vēl še ilgāki domāt melu domas,
             runāt melus un vest zemo cilvēcīgo dzīvi? Viens
             šāviens pierē un tu esi atpestīts. Nedroši, gandrīz
             streipuļodams, viņš lampu rokā nesot iegāja savā
             darba istabā. Atslēdzis vienu no rakstāmā galda
             atvilktnēm, viņš izņēma iz tās spožu revolveru. To
             viņš bija pircis, lai vajadzības brīdī aizsargātu savu
             dzīvību! Un tagad viņš kāvās ar domām, vai ar šo
             pašu ieroci nevarētu darīt nežēlīgai dabai pakalpojumu,
             kuŗa nevar bez trūdiem būt auglīga. Roberts
             paņēma Heines dzejoļus, apsēja zīda aukliņu ap grāmatu
             un piekāra to pie sienas, tā ka Heines portreja
             uz grāmatas vāka izskatījās pēc pie sienas uzkārtas
             bildes. Tad Roberts nostājās istabas vidū un mērķēja
             ar revolveru taini uz Heini... Pēc šāviena
             Roberts apskatīja grāmatu. Lode to bija izurbuse,
             bet sienā ielīst tai bija par maz spēka bijis. Heines
             bilde bija vesela. Grāmata bija vairāk uz malu saskrambāta.
             Roberts to uzsvieda vienaldzīgi uz galda.
             Viņš juta, ka asinis tam sakāpa galvā. "Tagad mana</p>
             <pb/>
             <p>reiza," viņš domāja un mērķēja revolveru uz sevi.
             Bet šajā brīdī viņa dvēselē atskanēja Florestana
             ārija. "Vai es vēl esmu pie prāta," viņš skali ierunājās,
             "es bez maz gribēju nošauties! Kāpēc tad to?
             Nav taču iemesla!"</p>
             <p>Roberts sāka svilpot. Viņš gribēja svilpot jautri,
             bet svilpošana viņam atskanēja briesmīgi, šausmīgi.</p>
             <p>"Tās ir alkohola sekas!" Roberts domāja, "vajaga
             ārstēties!"</p>
             <p>Viņš iegāja ēdamā istabā, atslēdza bufeti un izņēma
             buteli Madeira vīna. Tad tas ieslēdzās atkal savā
             darba istabā. ledzēris vīnu, Roberts jutās drošāks.
             Viņš aplūkoja savēju bildes uz rakstāmā galda un
             sāka smieties. Kāpēc viņas tur stāv, šīs bildes bez
             miesām, bez gara? Piemiņa! Nieki! Tēva vaigu
             bārzdu viņš kā zēns bija allaž glaudījis. Tur uz bildes
             viņš tāpat izskatījās, kā tajos laikos! Bet bez
             dzīvības! Un Roberts sajuta, ka arī viņam nav
             dzīvības, ar kuŗu lai pieliptu esamībai. Tēvs un māte,
             tie viņu bija radījuši, tad aizgājuši dusēt un palikuši
             tikai kā bildes! Iz šiem veidiem viņš bija audzis, kā
             nelaimīga atvase, sērīgām tumšām lapām un slimīgi
             baltiem, vārīgiem ziediem.</p>
             <p>"Jā, jā, tas jau ir mīlestības uzdevums, uzturēt
             nelaimi zaļu un ziedošu!" Roberts sāpīgi smaidīja,
             "es esmu jūsu mīlestības auglis, mīļie vecāki, bet
             esmu nelaimīgs! Tad tak palīdziet man! Neļaunojaties,
             ka neesmu vīrišķīgs, varonīgs! Šie lielie vīri,
             varoņi ir man pretīgi. Tiem ir dūre, bet man dūre
             ir riebeklis, mežoņa loceklis..."</p>
             <p>Kā ārprātīgs Roberts glūnēja uz bildēm. Tās
             nekustējās, palika vienaldzīgas, kā bijušas.</p>
             <p>"Ak, tāds tu esi! auksts, nejūtīgs pret sava dēla
             ciešanām!" Roberts iekliedzās un satvēra atkal
             revolveru un mērķēja uz tēva bildi. "Ā, tu uzlūko
             dzīvi kā veikalu! Tad še" — — — šāviens norībēja.
             Roberts bija tēva bildi sašāvisdrupās ... Viņš pats</p>
             <pb/>
             <p>sāpīgi iestenējās, it kā kad tas būtu trāpījis savu
             paša sirdi.</p>
             <p>"Lielskungs, lielskungs!" aiz durvīm sauca gaudoši
             vecā dienestmeita, "lūdzu atveriet!"</p>
             <p>Lai gan šāvieni nebija stipri, tomēr viņa tos bija
             dzirdējuse.</p>
             <p>Bet Roberts viņas saucienus nedzirdēja. Pa viņa
             galvu šaudījās domu bultas, un karstas jūtas viļņoja
             viņa krūtīs. Viņš vairs nejutās cilvēks, bet plašs
             tukšums, kuŗā iz tāluma saplūst milzīgas asiņu straumes.
             Alkohols Robertam bija atņēmis vajadzīgo
             ūdeni. Tagad viņa miesas dedza un karsa. Viņš
             atradās ne gluži dēlīriskā stāvoklī, bet tās bija
             nenoliedzamas alkohola lietošanas sekas.</p>
         </div>
         <div type="chapter">
             <head>Septītā nodaļa</head>
             <p>Roberta slimība satrieca it sevišķi Almu. Viņa
             uzturējās arvien viņa tuvumā. Kopš kāda mēneša
             Roberts dzīvoja uz laukiem, Landenu muižā. Viņš
             bija kluss, atturīgs un izturējās tā, ka neviens beidzot
             nemanīja, ka viņš garīgi slims. Sākumā viņš izcieta
             baiļu jūtas, jutās vajāts, bet lauku gaisā, kārtīgu dzīvi
             vedot, viņš pamazām atspirga.</p>
             <p>Alma gāja ar Robertu pastaigāties pa silu, gar
             pļavām, druvām. Sarunas bija īsas, lietišķas. Alma
             priecājās, ka Roberts izturējās prātīgi, atbildēja
             korekti uz jautājumiem.</p>
             <p>Rīgā runāja, ka jaunais Landens palicis ārprātīgs,
             kā jau tas citādi nebijis sagaidāms. Sevišķi mēlnesīgas
             bija dāmas, kuŗas likās zināt visus iemeslus,
             sīkumus, un stāstīja briesmu lietas par Robertu
             Landenu.</p>
             <p>Pats Roberts saprata it labi savu stāvokli. Bet
             viņam šī slimība likās kā negaiss, kuŗš pāriet, un tad
             ir jāiestājas jaukam laikam. Viņš sāka cerēt uz
             nākotni.</p>
             <pb/>
             <p>"Kur tagad kandidāts Vītols?" Roberts jautāja
             Almu. Viņi abi sēdēja smaršojošā priežu silā,
             pakrēslī, uz sola.</p>
             <p>"Vītols aizceļoja uz ārzemēm. Krusttēvs viņam
             deva pabalstu. Sākumā viņš negribējis to pieņemt,
             bet vēlāk tomēr saņēmis. Nesaprotami tādi ļaudis..."</p>
             <p>"Un es nevarēju aizceļot... Saki, Alma, vai tas
             nav briesmīgi. Es savā nejēdzībā sašāvu tēva bildi.
             Kā briesmīgs grēks šis gadījiens mani apspiež. Viņš
             bija tik labs, mans tēvs... Es atminos, ka mani tajā
             vakarā pārņēma briesmīgas jūtas."</p>
             <p>Alma neteica nekā. Viņa ar saules širmja galu
             rušināja sūnu pikas un dzenāja skudrītes.</p>
             <p>"Ak, Robert!" viņa dziļi nopūtās un paskatījās uz
             Robertu ar savādu skatu.</p>
             <p>"Alma? Kas tad tev noticis?"</p>
             <p>"Man liekas, ka arī mani aizķers slimība... slimība,
             kādu tu izcieti... Es esmu nelaimīga."</p>
             <p>"Caur ko? Kas tevi dara tik nelaimīgu?"</p>
             <p>"Robert, tu esi labs, tu neteiksi nevienam, ko es
             tev uzticēšu. Ja?"</p>
             <p>"Kāpēc man tas būtu jāizstāsta?"</p>
             <p>"Nu, es tev teikšu. Es jūtu, ka es dzīvoju pasaulē
             par velti. Man nav nekāda uzdevuma, nekādas
             nozīmes. Es esmu sieviete — — sieviete — — —"</p>
             <p>"Alma, mīļā Alma! Esi jel prātīga! Vai tevi kāds
             apvainojis?"</p>
             <p>"Neviens! Un tomēr visa pasaule ir mani apvainojuse!
             Es nezinu, kāpēc, kādam mērķam es
             dzīvoju?"</p>
             <p>"Alma!" Roberts drebošā balsī runāja, apņemdams
             roku ap viņas viduci, "es jūtu tevim līdz. Es
             pazīstu tavas domas un jūtas. Varbūt, ka es arī
             maldos. Bet paliec mierīga, še mana roka, liec savu
             roku viņā un apsoli, vai tu gribi tapt mana sieva?"</p>
             <p>Sāpes un smaidi parādījās reizā Almas seja. Viņa
             raudāja.</p>
             <pb/>
             <p>"Ne tikai roku, mīļais Robert, es došu savu miesu
             un dvēseli priekš tevis. Es tevi dievinu, pielūdzu.
             Ja neviens negrib un nevar tevi saprast, tad es to
             gribu un varu. Redzi, es tevi mīlu jau ilgi, ilgi. Un
             šī mīlestība ir manu īsteno dabu turējuse kā valgos.
             Izlikties citāda, nekā es esmu, es neesmu gribējuse,
             bet es biju citāda, sevišķi tavā klātbūtnē citāda. Jo
             bālums, lēnība, tie nāca no manas nospiestās dvēseles.
             Es jutu, ka īsteni dzīvot es viena nespēju un
             nevaru. Sieviete, vai tu saproti, Robert, sieviete
             grib vienīgi un vienīgi mīlēt; kad tai ir jānīst, tad
             tās ir viņai briesmīgākās mokas... Vai tu vari
             saprast, līdzjust manai laimei: to saukt par savu, kuŗš
             tā sakot manai pasaulei viducis, bez kuŗa manim
             pasaule nebūtu nekas..."</p>
             <p>Roberts Almu noskūpstīja. Viņa nodrebēja un
             piespieda galvu pie Roberta pleca.</p>
             <p>"Tagad varu mirt vai dzīvot, vienalga!" Alma
             klusi teica, "nāves priekš manis vairs nav, vienīgi
             dzīvība, liela, plaša dzīvība!"</p>
             <p>"Bet, Alma," Roberts, it kā kavēkļus pārvarēdams,
             uzsāka, "vai tu arī zini, ko tu mīlē? Vai tu zini, ko
             visu es esmu vaļā laidis, kā dzīvojis, ko jutis un
             domājis!"</p>
             <p>"Mīlestība dara visu svētu! Ja nu es jūtu spēku,
             pacelt to, kas svarīgs, kas iekritis dziļumos un nevar
             izkļūt, ja to paceļu un nesu augšup brīvā skaidrībā,
             uz kalnu augstumiem, tad tak es daru labu. Un es
             jūtu, ka es daru labu. Tas labais nav vēl pilnīgs,
             kamēr tas ļaunais nav labs. Kāpēc Dievs neaizslēdz
             debesis un nedzīvo tur vienīgi ar svētiem eņģeļiem?
             Kāpēc viņa skats krīt uz zemes cietējiem — grēciniekiem?
             Tāpēc ka visam, visam vajaga tapt labam
             un skaidram, caurspīdošam, jo citādi nav pilnības...
             Bet es nu gan īstenībā neesmu labāka par tevi, esmu
             cilvēks tāpat kā tu. Es esmu skaitījuse lūgšanas,
             un velns mani ir pie tam kārdinājis. Ai, darbi, tie</p>
             <pb/>
             <p>nav ļaunāki par domām! Un tomēr darbi dragā mūs
             vairāk, nekā domas. Tāpēc es jūtos tev kā glābēja
             būt. Es esmu vāja, bet tu esi vājāks! Un nu es tevi
             gribu kopt un dziedināt!"</p>
             <p>Viņa apķērās abām rokām ap Roberta kaklu un
             skūpstīja to vai simtām reižu.</p>
             <p>"Mēs cits citam esam tik nepieietami, tik noslēpti,
             mūsu dvēseles atrodas it kā cietokšņos, tā ka no
             īstenas mīlestības nevar būt runa. Un mēs melojam,
             visi, visi briesmīgi melojam. Tas briesmīgākais ir
             tas, ka mēs nopūlamies iedomāties, ka tā ir patiesība,
             īstenība!"</p>
             <p>"Kas?" Alma sāpīgi jautāja.</p>
             <p>"Nu, visi mūsu darbi, mūsu savstarpīgās kustības!
             Vai tu zini, kāpēc es sašāvu tēva bildi? Es tev
             teikšu, viņā nebija pilnības. Viņa man izlikās par
             vienkāršu. Es atzinu, ka tur trūkst šā un tā, un tad
             es šāvu... Un viņam netrūka dūšas, šo nepilnību
             apdrošināt, precēties... es piedzimu, viņa nepilnības
             nastu nesējs, man bija jātop par vēl nespēcīgāku,
             nekā viņš... Es tevi mīlu, ņem mani, es varu un
             gribu tevi skūpstīt, tevi apkampt, manis pēc, laimīgs
             būt, bet es zinu, ka es atkal reiz satikšos ar viņu,
             lielo nelaimi, briesmību..."</p>
             <p>"Tu esi vēl slims, Robert, es tevi uzbudināju,
             piedod man! iesim pastaigāties..."</p>
             <p>"Nē, lūdzu paliksim! Nebaidies, trakot es vairs
             netrakošu. Es priekš tam esmu palicis par prātīgu!"</p>
             <p>Viņš rūgti smējās.</p>
             <p>"Es tev, mīļā Alma, labprāt atdotu visu pasauli,
             visu laimi, ja es spētu. Tu savā nevainībā domā un
             tici, ka es tevi darīšu laimīgu. Varbūt, uz kādu laiku,
             bet tad viņa nāks atkal, lielā, nenovēršamā nelaime,
             un viss, viss sadrups."</p>
             <p>Roberts lūkojās Almas acīs, kuŗas bija asaru pilnas,
             bet kuŗas arī gavilēja. Tik tuvu viņš vēl nebija
             cilvēka acis nekad aplūkojis, un šis cilvēks, kaut arī</p>
             <pb/>
             <p>sieviete, bija pilnīgs, viņam līdzīgs. Kā divi burvju
             sapņi raudzījās šīs acis uz Robertu. Ar patikšanu
             viņš glauda ar roku Almas matus.</p>
             <p>"Sapņu brīdis, Alma," Roberts lēni runāja, "tikai
             sapnis... Bet piedod, ka es šo sapni traucēju. Tu
             neesi tā vienīgā, kuŗu es esmu bučojis. Es esmu
             vairāk sievietes apkampis, bet es to nenožēloju.
             Agrāki es esmu nācis pie atzinības, ka jauki ir mīlēt,
             bet labāk ir bēgt, tāļu, tāļu bēgt no mīlestības. Vai
             tu arī zini, kas ir mīlestība? Tas ir sods, kuŗš cilvēcei
             uzlikts, slogs un — —"</p>
             <p>Viņš tomēr neizrunāja.</p>
             <p>Alma ievaidējās.</p>
             <p>"Nē, nē, apmierinies," Roberts satvēra Almu un
             vilka to pie sevis, "es tevi mīlu un tāpēc tev visu
             izsaku, kas manim uz sirds... Viss mēdz mīlestībā
             iesākties jauki un debešķīgi, bet beidzas gaŗlaicīgi,
             ikdienišķīgi. Šodien tu skūpsti mani, pēc kāda laika
             tu skūpstīsi varbūt bērnu. Daba būs sasnieguse,
             ko gribēja, bet es klīdīšu neatpestīts, vientulis, savām
             smagām domām kaudamies. Mēs nevaram un nespējam
             viens otru mīlēt. Jā, vēl neviens nav otra
             īstenībā mīlējis... varbūt — — draugs draugu, bet
             arī par to šaubos! Es skūpstīju reiz meiteni, tikpat
             daiļu, kā tu esi. Es jutu neizsakāmi saldas jūtas.
             Man bija jāsaka: pasaule ir paradīze, un katram, kuŗu
             es satiku, es gribēju spiest roku. Bet pagāja mēneši,
             un dienu no dienas es sāku nomanīt, ka tās ir miesas,
             asiņu un muļķīgas dzīvības pilnas miesas, kuŗas es
             mīlu, ka tur trūkst gara, kuŗš visu sajēgtu, saprastu,
             kuŗš tiešām mani varētu mīlēt. Viņa, mana mīļākā,
             gribēja tikai zeltu un atkal zeltu, un es gribēju tikai
             garu un atkal garu... Smieklīgi! es biju tikpat liels
             muļķis, kā viņa muļķe. Un tad mēs sākām viens
             otram apnikt... Saki, vai tā bija mīlestība?"</p>
             <p>"Nē, tā nebija!" Alma klusi teica.</p>
             <p>"Saprotams, tā nebija! Bet toreiz man katrs</p>
             <pb/>
             <p>priekšmets uzstājās kā liecinieks, ka viņa mani mīlē,
             un ka es mīlu viņu! Visa pasaule meloja briesmīgi,
             un es meloju līdz! Saki, vai tur nav jātop ārprātīgam,
             jāsāk dzert, ēst, dzert un atkal ēst un dzīvot
             tikai tā lillā?..."</p>
             <p>Viņš vairāk reižu atkārtoja smieklus.</p>
             <p>"Nē, Robert, tad jātop ir gan varbūt drūmam,
             bēdīgam, bet kāpēc pavisam izmist? Vainīgi ir tavi
             vājie nervi! Tu pavairo savas domas un jūtas milzīgā
             lielumā."</p>
             <p>"Nervi, bet kas tad man šos nervus deva? Taču
             pasaule, daba vai kāds augstāks gars. Tāpēc es
             paģēru gandarījumu."</p>
             <p>"To es tev došu, Robert! Nāc man līdz, es tevi
             vedīšu Dieva namā... Tu smaidi? Svētdienā būs
             baznīcā dievkalpošana. Vienīgi tur tu atradīsi
             dvēselei mieru..."</p>
             <p>"Kāpēc tad nē! labprāt!" Roberts teica, "baznīca
             jau nav sliktāka par citām vietām uz pasaules, ja ne
             labāka. Es iešu..."</p>
             <p>Mājās pārnākuši viņi abi tomēr jutās labāki, nekā
             citām dienām. Jā, Alma jutās laimīga. Roberts
             apņēmās vakarā pārrunāt lietišķi par nākotnes dzīvi
             ar Almu. Viņš sajuta, ka tas ar savām runām meiteni
             par daudz bija mocījis.</p>
             <p>Pēcpusdienā Roberts nosūtīja uz Rīgu krusttēvam
             un krustmātei telegramu:</p>
             <p>"Alma un Roberts — vienoti priekos un sāpēs!"</p>
         </div>
         <div type="chapter">
             <head>Astotā nodaļa</head>
             <p>Landena sen. muiža atradās kādas 30 verstis no
             dzelzceļa stacijas. Plaši tīrumi apņēma muižu no
             trijām pusēm. Ceturtajā pusē, ziemeļrītos stiepās
             pļavas, aiz pļavām iesākās tumši sili. Starp tīrumiem
             bij vēl uzglabājies apmērā mazs priežu-egļu sils, uz</p>
             <pb/>
             <p>kurieni Alma un Roberts mēdza iet pastaigāties.
             Izbraukt viņi izbrauca maz. Tādās reizās Arturs
             viņus jāšus pavadīja. Pirmā laikā Roberts, slimības
             pēc, nekur apkārtnē netaisīja vizītes, caur ko viss
             drīz pats no sevis nāca gaismā. Landens mēģināja
             Roberta stāvokli apslēpt, bet tas nebija iespējams,
             jo pēdējais izturējās tik savādi pret svešiem, ka drīz
             vien visā apkārtnē runāja, ka jaunais Landens neesot
             pie pilna prāta. Vēlāk viņš tomēr apmeklēja arī
             kaimiņus — muižu īpašniekus vai citus lauku inteliģences
             reprezentantus. Tad runas par Roberta "neizdziedināmo
             gara vājību" pamazām mitējās tikai lauku
             augstākās aprindās, kuŗās drīz vien pārliecinājās par
             Roberta pilno prātu, asprātību un intelektu. Bet
             zemnieki jo projām Robertu uzskatīja kā "slimo
             kungu" un sveicināja to ar savādu bailību. Izplatījās
             beidzot valodas, ka "slimais kungs" nemaz neesot
             ārprātīgs. Viņš esot milzīgi bagāts. Pēc viņa bagātības
             tīkojot kāds tuvāks radinieks, kuŗš jaunajam
             Landenam iedevis ļaunas zāles, lai tas zaudētu prātu.
             Šīm valodām bija mazs pamats. Landena veikali
             administrātīvā ziņā bija ļoti komplicēti. Par dažiem
             veikaliem Landens bija viens vienīgs kungs, turpretī
             pie citiem tas bija tikai kompanjons. Viens no Landena
             kompanjoniem, attāls radinieks, Feils, tūliņ pēc
             Roberta saslimšanas gādāja par to, lai par pēdējā
             mantu ieceļ aizbildniecību. Viens aizbildnis bija
             Roberta krusttēvs, otrs Feils.</p>
             <p>Roberts, veselāks kļuvis, uzstājās stingrāki un
             uzdeva krusttēvam veikalus pilnīgi šķirt. Tas notika,
             bet ar lieliem zaudējumiem, jo Landens sen. no lieliem
             pilsētu veikaliem maz ko prata, turpretī Feils
             bija meistars tiklab tirdzniecībā, kā arī krāpšanā.
             Šķīrēju tiesa, pamatodamies uz Roberta nekārtīgo
             dzīvi, zimpatizēja vairāk ar blēdīgo, bet raksturā
             stingro un darbīgo Feilu. Caur veikalu pilnīgu šķiršanu
             aizbildniecība par Robertu atkrita oficieli,</p>
             <pb/>
             <p>Landens sen. palika par visu Roberta veikalu galveno
             vadītāju. Īsā laikā viņš iestrādājās gluži labi.</p>
             <p>Krustmāte Emilija bija, kas zīmējās uz Landena
             iekšējo dzīvi, galvenā rīkotāja. Roberta un Almas
             saderināšanās, neskatoties uz viņu par daudz tuvo
             radniecību, viņai bija lielākā laime. To viņa bija klusi
             vēlējusēs, un tas nu piepildījās.</p>
             <p>Mīlēt, valdīt un grezni ģērbties, tās trīs ir allaž
             sieviešu laimes. Krustmāte Emilija pirmo laimi bija
             aizlaiduse pār kalniem. Viņas mīlestība nu bija klusas
             rūpes sava dēla un meitas pēc. Turpretī kāre
             valdīt arvien vairāk viņā pieņēmās. Garderobes jautājums
             bija sen izšķirts, kas zīmējās uz viņu pašu.
             Viņa mēdza ģērbties melnā elegantā uzvalkā un pie
             tam šad un tad arī greznoties rotām. Bet Almas
             apģērbs lauzīja viņas galvu tāpat, kā skolniekam
             gŗūts rēķinu uzdevums. Visu visādas modes gāja pār
             Almas miesām, kaut gan Alma, dažreiz raudādama,
             ilgojās pēc vienkārša, ļoti vienkārša uzvalka, kas viņu
             neapgŗūtinātu. Krustmātes Emilijas augstākais likums
             bija pilsētu augstāku aprindu etiķete, kuŗš to neizpildīja,
             tas viņas acīs zaudēja cienību uz visiem
             laikiem. Šuvēju un modes veikalu brīnum gaŗie un
             neskaitāmie rēķini viņai likās būt dabīgi, no visaugstākās
             varas nolemti, kuŗus nevar grozīt, bet kuŗi
             ir jāmaksā. Turpretī viesībās, sapulcē, teātrī brīvāki
             izturēties, stiprāki pasmieties, nekā viņai izlikās pieklājīgi,
             tas viss viņai likās nākot no ļaunā principa,
             no dēmokrātiskā nekārtības un rupjības velna. Krustmātes
             Emilijas domām piekrita katrs "izglītots"
             cilvēks, jo kas viņas domām nepiekrita, tas bija
             mežonis, mucā audzis un pa spundi baŗots. Vai tam,
             kuŗš viesībās krita krustmātes Emilijas rokās!
             Stundām tam bija jāklausās, kā viņa nopēla Vagnera
             mūziku, Vagnera biedrības "ālēšanos", kā gauda par
             jaunās paaudzes izvirtību, un pie tam klausītājam
             vajadzēja tikai piekrist un piekrist. Dievs lai tādam</p>
             <pb/>
             <p>žēlīgs, kuŗš būtu iedrošinājies par krustmātes Emilijas
             domu pareizību šaubīties! Par to drīzi vien
             patriciešu aprindās stāstītu tās ļaunākās lietas.</p>
             <p>Dabūjuse par Almas un Roberta saderināšanos
             ziņu, krustmāte Emilija posās kā uz pasaules lielākiem
             svētkiem. Jūlijai vajadzēja to un to darīt. Tika
             šis un tas apstellēts. Šuvēja tika atsaukta. Norunāja
             braukt uz Landenu muižu un ņemt šuvēju līdz,
             tiklīdz tā ar vairākiem Almas uzvalkiem būtu tik
             tāļu tikuse, ka tos varētu uzmēģināt. Jūrmalā
             vasarnīca tika atstāta pārvaldītājam. Uz turieni šad
             tad aizbrauca vakaros Landens sen. Zelmet kundze,
             Jūlijas, Marijas un šuvējas pavadniecībā aizbrauca
             uz Landenu muižu. Fricis palika Rīgā un apkalpoja
             Landenu sen. ar jaunības dedzību.</p>
             <p>Pār Almu nāca gŗūti laiki. Šos gŗūtos laikus viņai
             sagatavoja viņas miesīgā māte, Zelmet kundze.
             Stundām Almai vajadzēja klausīties mātes sprediķos,
             kuŗi saturēja mācības par laulības dzīvi, par izturēšanos
             viesībās, mājā, kā būt cienīgai un atkal cienīgai.
             Sprediķi beidzās allaž ar to, ka Alma sāka raudāt.</p>
             <p>"Un savus bērnus tu no viņu dzimšanas uzskati
             kā savus, nevis kā vīra! Vīram no bērniem nav ne
             mazākās jēgas!" Zelmet kundze svarīgi teica.</p>
             <p>Alma nosarka un paslēpa seju rokās. Par bērniem
             viņa vēl nebija ne domājuse. No tā laika, kur
             tā atmeta leļļu auklēšanu, viņai nebija ne prātā nācis,
             šūpot mazu cilvēka veidu uz savām rokām.</p>
             <p>"Mammiņ, ko tu visu man stāsti!" viņa iesaucās.</p>
             <p>"Jā, jā!" Zelmet kundze nosveica, "mātes pienākumi,
             tie ir tie augstākie! Dzimtas dzīve ir tā
             svētākā!"</p>
             <p>Pēc visiem tamlīdzīgiem mātes sprediķiem Almas
             mīlestības sajušana pret Robertu tika mazliet apspiesta.
             Viņai Roberts izlikās kā nākotnes tūkstošu
             rūpju cēlonis. Viņa līdz šim tik maz bija domājuse,
             vienīgi jutuse. Un nu uz reizi viņai bija jāsāk domāt.</p>
             <pb/>
             <p>Kādai jāir laulības dzīvei? Vai ar to pietiktu, kad
             viņa Robertu apkamptu simtu vai tūkstoš reižu?
             Nē, tur vajaga būt vēl kam citam. Un dažreiz viņa
             klusībā mēģināja iedomāties noslēpumainajā laulības
             dzīvē. Viņa atminējās savas skolas biedrenes, kuŗas
             jau bija apprecējušās. Grietiņa vairs nebija tik mīlīga
             un daiļa, kā priekš lielās laimes, t.i., priekš laulības.
             Tagad viņai bija jau otrs bērns. Un pate viņa bija
             tapuse resna un smaga. Viņa runāja savādu, svešādu
             runu, kuŗu Alma nekad lāgā nesaprata, un izturējās
             brīnum augstprātīgi un cienīgi. Otra Almas bijušā
             draudzene, Klāra, bija gatava mocekle. Priekš
             kāzām tā bija vesela un spirgta. Viņa dziedāja un
             spēlēja klavieres, kā gatava māksliniece. Un tagad?
             Tagad viņa bija bāla, noguruse, žēlojās par galvas
             sāpēm. Pie dziedāšanas tā nebija vairs piedabūjama.
             Reizām to varēja pierunāt, lai tā spēlē. Tad Klāra
             spēlēja konzekventi vai nu Šopenu, vai Mendelsonu,
             bet tik sāpīgi, žēli, slimīgi, ka klausītājam palika
             neomulīgi ap dūšu. Un trešā Almas skolas biedrene,
             Lidija, bija vājprātīga tapuse, gadu pēc kāzām. To
             Alma ilgi vairs nebija redzējuse. Tikai nodrebot tā
             bija allaž dzirdējuse runājam: "Ak, šī nelaimīgā
             sieva!..."</p>
             <p>Alma lūkojās garā uz rožaino priekškaru, kuŗš
             aizklāja viņas nākotni. Šis priekškars bija brīnum
             skaists. Mazi eņģeļi tur dejoja, rožu vītenes nesot
             pa dzidru, zilu gaisu. Bet kas tur atradās aiz šī
             priekškara? Vai tur tika sagatavota viegla, jautra
             pose, komēdija, vai drūma, tvanīga bēdluga? Almas
             sirds nodrebēja. Kas tā tik savāda laime, no kuŗas
             ir bail un pēc kuŗas mēs tomēr izstiepjam rokas? Tā
             ir lielā laime, kuŗu sasniedz vienīgi laulības ostā...</p>
             <p>Bija sestdienas vakars. Sagatavojās rītā apmeklēt
             dievkalpošanu. Roberts pārnāca no pastaigāšanās vēlāku
             mājā, nekā tas bija parasts. Šoreiz tas viens pats
             bija klīdis pa silu. Alma viņu sagaidīja uz balkona.</p>
             <pb/>
             <p>"Tu nāc tik vēlu? Vai tev kas sevišķs gadījās?"</p>
             <p>"Nekas vairāk: gana dziesma. Cik savādi šie
             zemnieku zēni dzied! Māksla tā nav, bet vienkārša
             dziesma tā arī nav."</p>
             <p>"Ai Robert, es labprāt ar tevi būtu viņā klausījusēs!"</p>
             <pb/>
             <p>"Es viņu iemācījos... Klausies..."</p>
             <p>Un viņš mēģināja dziedāt:</p>
             <p>"Teku, teku, nepanāku, 
             Saucu, saucu, nesasauc’!..." </p>
             <p>Alma smējās, jo Roberts nebija dziedātājs. Viņa
             balss bija mazliet piesmakuse, dreboša.</p>
             <p>Roku rokās Roberts un Alma devās parkā pastaigāties.
             Viņi runāja par Rīgu, par rudeni, un norunāja
             jau augusta beigās vai zeptembrī doties atkal atpakaļ
             uz Rīgu.</p>
             <p>"Es gribu dibināt Rīgā kādu labdarīgu iestādi!"
             Roberts teica, "man tas ir tapis par vajadzību, palīdzēt
             ļaudīm, kuŗiem ir jāpalīdz. Tikai es vēl neesmu
             ar to skaidrībā, kā un kur šo labdarīgo iestādi
             dibināt?"</p>
             <p>"Un es tev palīdzēšu!" Alma kaislīgi ierunājās.
             Viņai izlikās, it kā kad tā paceltu no rožainā priekškara
             stūri un ieskatītos acumirkli nākotnes dzīves
             skatuvē: tur mirdzēja Rīgas torņi saules spīdumā, bet
             skatuvei pašā priekšā atradās divstāvu nams, netīrām
             sienām, neskaidriem logiem, aiz kuŗiem uz bālu
             sievu rokām ķepurojās nemazgātas, bet dzīvas
             būtnes, nesukātiem matiem un brēca vienu un to pašu
             dziesmu: "Mamma — ēst gribas!"</p>
             <p>"Bildes, kuŗas es Rīgā redzēju, mani pastāvīgi
             vajā... Es nezinu, kā domā citi, bet man ir tā jādomā,
             ka vai nu viss ir meli, viss pamatojas uz
             nebūtības, vai arī viss atrodas uz cieša, droša
             pamata. Visi taču grib, vismazākais mēģina dzīvot.
             Labi, ja gribam dzīvot, tad dzīvosim, bet tad dzīvosim
             visi, bet ja viens vienīgs tiks atstāts nīkuļošanai,</p>
             <pb/>
             <p>tad viņš vienīgs mūs baidīs. Bet ja mums ir drošs
             pamats, tad tas tā nedrīkst būt un palikt. Tad Kristus
             evanģelijums lai mūs vada... Vai zini, Alma, es
             šāvu..."</p>
             <p>"Jā, es zinu," Alma bailīgi čukstēja, "tu šāvi uz
             tēva bildi..."</p>
             <p>"Jā, un to sašāvu, tāpēc ka tā bija auksta, nekustoša,
             mierīga. Bet pirms es to darīju, es šāvu uz
             Heines bildi, bet tā kustējās, sāpēs, izmišanā, potencētā
             mīlestībā un mani apmulsināja. Heines bildi
             lode netvēra. Es tapu caur to vispirms māņticīgs un
             beidzot ticīgs. Speciels gadījiens. Šī izmišana ir
             tas drošākais pierādījums, ka mūsu dzīvei ir drošs
             pamats. Ja mēs dzīvotu mierīgi, staigātu vecu vecās
             pēdās, tad bez šaubām viss pamatotos uz niekiem
             un meliem. Bet mēs iedegamies, izmisam, raugāmies
             uz visām pusēm, mēģinām izglābt visus dragātā
             dzīves kuģa braucējus uz nepazīstamās, pie mūsu
             domu un jūtu horiconta gulošās salas, jaunās paradīzes.
             Šis izmisums ir noslēpumainā spēka mudinājums:
             ,Sargies! visapkārt un arī tevī nav pareizi!' Vai
             tu tiešām ticēji, ka es biju ārprātīgs tapis? Vairāk
             ne mazāk, es biju izmisis. Man bija apriebusēs šī
             melu dzīve. Visi runāja no savas kārtības un manas
             nekārtības, bet priekš īstās kārtības trūka visiem
             dūšas. Es izmisu, šāvu, gribēju arī pats nošauties,
             bet man bija kā Faustam Lieldienas naktī, mani sauca
             atpakaļ uz dzīvi, uz darbību... Un nu es gribu
             darboties!"</p>
             <p>Viņi staigāja, klusēdami, pa parka alejām. Apkārt
             valdīja klusums, bija mazi trokšņi, un tie darīja
             šo klusumu interesantu.</p>
             <p>"Tā ir mūzika," Roberts teica, "īsta, mums pieejama
             dabas simfōnija. Tāļu no Rīgas trakošanas,
             no visiem nieku teātŗiem un koncertiem, es uzņemu
             še sevī vairāk mākslas, nekā tur iz brēcēju mutēm
             un no veikaliskiem pijoļu čīkstinātājiem..."</p>
             <pb/>
             <p>It kā no jauna spēka pārņemts, viņš aptvēra cieši
             Almu.</p>
         </div>
         <div type="chapter">
             <head>Devītā nodaļa</head>
             <p>Paagrā, vēsā rudens dēļ Roberts ar Almu jau
             augusta mēneša vidū aizbrauca uz Rīgu. Laulātam
             pārim ierīkoja dzīvokli Landenu nama pirmajā stāvā
             uz visgreznāko. Parterī palika viss pa vecam. Tās
             istabas, kuŗas Roberts agrāki apdzīvoja, turēja allaž
             aizslēgtas. Viņam bija nepatīkami viņās iespert kāju.
             Tās modināja Robertā atmiņas par agrāko dzīvi.
             Alma prata Robertam pakavēt laiku vakaros. Pa
             dienu viņš lasīja vai nodarbojās ar gleznošanu, uz ko
             viņam bija dažas dāvanas. Vakaros tika mūzicēts,
             pārrunāts šis un tas, kamēr starp Robertu un Almu
             sāka pamazām iestāties maza gaŗlaicība. Roberts
             uz to bija jau sagatavojies. Alma turpretī nevarēja
             lāgā saprast, ka viņas mīļais vīrs varētu tapt vienaldzīgāks,
             nekā agrāki.</p>
             <p>Kādā zeptembŗa mēneša vakarā, kad Zelmet
             kundze jau bija pārnākuse pilnīgi no jūrmalas dzīvot
             Rīgā, Roberts pilnā familijas sapulcē, pie vakariņu
             galda iesāka runu par teātri.</p>
             <p>"Vai zini, krusttēv! jaunie pilsētas teātŗa spēki
             nav smādējami. Kāpēc tu neej teātrī? Es tev tik
             varu ieteikt, turp noiet. Ja vēlaties, tad nākošās
             dienās kādu vakaru iesim visi teātri..."</p>
             <p>Alma plaukšķināja rokām.</p>
             <p>"Uz ,Orfeju'! Uz ,Orfeju', lūdzu, Robert, uz
             ,Orfeju'!"</p>
             <p>"Ko? Uz ,Orfeju apakšpasaulē'!" krusttēvs
             smējās, "tad, Alma, tava mākslas garša tik drīzi
             mainījusēs?"</p>
             <p>"Ai, tu, krusttēv, cik ļauns tu esi! Es taču domāju
             Gluka operu un nevis Offenbacha burlesku! Un
             Šrama kundze! cik lieliski viņa Orfeja lomu dzied!"</p>
             <p>"Labi! iesim uz ,Orfeju'!" Roberts teica, "es</p>
             <pb/>
             <p>esmu nodomājis, izrīkot paris mākslas vakarus, ja
             tikai tev, krustmāte, nav nekas tam pretī?"</p>
             <p>"Nē, man tur nav ko pretoties! Būtu ļoti patīkami.
             Sevišķi liela laime nu priekš mums gan nebūtu, ja
             aktieŗi un aktrises mūsu grīdas segus mīdītu, bet ja
             jau Steini tos ielūdz, tad mēs caur to daudz
             negrēkotu!"</p>
             <p>"Tā tad, krustmāte, tev īstenībā tas nebūtu pa
             prātam?"</p>
             <p>"Jā, taisnību sakot, teātrī es labprāt noeju, bet
             teātri mājā vest nebūtu teicami! Aktieŗi, tie vēl cik
             necik prot izturēties, pie tiem mazliet var noskārst
             izglītību, bet operu dziedātāji, — tie nu ir un paliek
             vienkārši ļautiņi! Bet manis pēc! Tikai ja tu, Robert,
             tādu vakaru gribi sarīkot, tad neaizmirsti savu krustmāti
             un sievas māti un gādā, ka starp ielūgtajiem
             viesiem arī būtu kāds, kuŗš varētu ar to prātīgi
             parunāties. lelūdz piemēram profesoru Trendleri...
             Tas ir ļoti patīkams cilvēks un īsts zinātņu vīrs!"</p>
             <p>"Profesors ir profesors!" Roberts atteica, "bet ne
             jautrs sabiedrības loceklis! Un ja viņš ir jautrs sabiedrības
             loceklis, tad viņš nav īsts profesors, bet
             amatnieks savā arodā! Tu, krustmāte, nemaz neesi
             tik liela zinātņu cienītāja, ka tu viņu dēļ varētu
             godināt profesoru Trendleri. lelūgt viņu var, lai gan
             es viņa bērnišķīgo lepnību nevaru ieredzēt, tomēr
             tevis dēļ tas jādara!"</p>
             <p>"Nē, nē, Robert! tu tik tagad mācīsies mūsu pilsētas
             krietnākos un labākos ļaudis pazīt. Kur tu
             agrāki esi meklējis viesmīlību un satiksmi, tas lai
             paliek — — — bet tagad tu ļauj man rīkoties, jo es
             it labi zinu un pazīstu Rīgas ļaudis. Jājautā, vai profesors
             Trendlers tavu ielūgumu pieņems. Agrāki, kad
             tavs tēvs vēl dzīvoja, viņš bija Landenu viesis!"</p>
             <p>"Jā, es atminos viņu še reiz redzējis!" Roberts
             iesaucās.</p>
             <p>"Lūdzu, atļaujiet man ar' kādu vārdu bilst!"</p>
             <pb/>
             <p>Landens sen., kuŗš līdz šim mierīgi bija baŗojies,
             teica, "es domāju gan, ka profesoru Trendleri nevis
             varētu, bet vajadzētu ielūgt. Ja mēs šinī sezonā
             tamlīdzīgus vakarus izrīkojam, kā Roberts to minēja,
             tad par visām lietām mēs lai neaizmirstam tos ļaudis,
             kuŗi stāv mums vistuvāki. Profesors Trendlers stāv
             ar mūsu veikalu sakarā, es brīnos, kā tu, Robert, to
             nezini! Mēs dažādas vielas un produktus, kuŗus mēs
             iepērkam, sūtām pie Trendlera kunga, lai tas viņu
             paraugus analizētu. Es nu nezinu, kā tu, Robert,
             domā, ielūgt vienīgi aktieŗus un aktrises. Bet caur
             to tu skādētu ne tikai savai, bet visas Landenu familijas,
             jā, viņas veikalu slavai. Tu esi šādās lietās par
             vieglu! ledomājies, ko neteiks Helmaņi, Rāti, Vinkleri,
             kad tie dabūs zināt, ka aktieŗi mūsu mājās,
             viesībās spēlējuši galveno lomu!"</p>
             <p>"Saprotams, ielūgšu arī Helmaņus, Rātus un
             Vinklerus! Sēdināšu viņus goda vietās, bet māksliniekus
             ielūgšu vispirms."</p>
             <p>"Jā, tas ir moderni, to dara pat augstās aristokratu
             familijās," Alma iesaucās. Viņa domāja patlaban par
             savu bijušo draudzeni un skolas biedreni Klāru. Labprāt
             jau tūliņ viņa savam vīram būtu proponējuse,
             lai tas viņu ielūgtu, bet Klāras tagadne bija mazliet
             aptumšota. Par viņas vīru runāja ļaunas valodas.
             Tam pārmeta dažas blēdības māju spekulācijās.
             Tomēr loti labprāt Alma būtu Klārai rādījusēs, kā
             laimīga jauna sieva.</p>
             <p>"Ak, šī nelaimīgā nervōzā sieva!" Alma domāja,
             "ko tur viņu ķircināt un darīt to greizsirdīgu. Nav
             vērts!"</p>
             <p>Un Almas domas krita uz citu: proti uz Melaniju,
             dz. Rāti, kuŗa neilgi atpakaļ bija apprecējuse kroņa
             ierēdni aiz mīlestības. Šī Melanija bija skaista,
             slaika un lepna sieviete, kuŗai diemžēl trūka vajadzīgo
             līdzekļu, lai varētu spīdēt tādā mērā, kā
             sievietes to allaž vēlas. Viņai Alma nodomāja rādīt</p>
             <pb/>
             <p>savu grezno dzīvi, dzīvokļa ietaisi, dārgumus un
             mantas, kuŗas it īpaši sievietes sirdī modina skaudību
             un ienaidu pret savu labāko draudzeni.</p>
             <p>Landenu familija beidzot nosprieda izrīkot lielas
             viesības, kuŗās lai atspīdētu greznums, daudzpusība,
             parādītos patriciešu sadzīves, mākslas un zinātņu
             reprezentanti. Vēl to pašu vakaru Zelmet kundze,
             Landens sen., Roberts un Alma palika līdz vēlai
             naktij zalonā un sastādīja listi, kādi viesi būtu ielūdzami.
             Robertam gandrīz visas tās familijas resp.
             personas bija vārda pēc pazīstamas, kuŗas Zelmet
             kundze un Landens sen. proponēja, bet personīgi viņš
             pazinās tikai ar mazu daļu no tām. Personas, kuŗas
             viņš pats gribēja ielūgt, skaitījās pa lielākai daļai pie
             mākslinieku un literātu šķirām. Lai izrādītu cienību
             pret Zelmet kundzi, viņš sauca to vārdus, un Zelmet
             kundze dažus nozākāja un atmeta, kā nederīgus. Tikai
             kāds pāris no Roberta agrākiem draugiem atrada
             žēlastību Zelmet kundzes acīs. Beidzot nāca Alma
             ar savu propoziciju.</p>
             <p>"Mammiņ, Melaniju Murevsku vajaga ielūgt..."</p>
             <p>"Murevsku?“ </p>
             <p>"Melanija Murevska, dz. Rāt!" Alma smējās.</p>
             <p>"Ak, tā ir Rātu Melanija! Nu, Rāti paši ir smalki
             ļaudis, bet par to ierēdni, kuŗu Melanijas jaunkundze
             apprecējuse, runā ne visai labi. Cik es par viņu
             esmu dzirdējuse, tad tas esot visai vienkāršs cilvēks
             ar labi daudz parādiem."</p>
             <p>"Bet es lūdzu viņus arī ielūgt! Murevskis ir tomēr
             augstāks ierēdnis. Viņš ir galma padomnieks."</p>
             <p>"Galma padomnieks... Nu, labi, es pārdomāšu..."</p>
             <p>No teātra māksliniekiem nosprieda ielūgt pašu
             direktoru, varoņu lomu tēlotāju, pirmo un otro mīlētāju,
             varoņu tenoru, baritonu un labākās aktrises un
             operu dziedātājus.</p>
             <p>"Lai vakars butu sevišķi interesants, tad vajadzētu
             katrā ziņā ielūgt kādu no mūzikas recenzentu</p>
             <pb/>
             <p>kungiem, piemēram Feuerfunkena kungu," Landens
             sen. smējās.</p>
             <p>"Nu, ielūgsim arī Feuerfunkena kungu!" Roberts
             piekrita.</p>
             <p>"Ak, tas viens nenāks! Viņš pateiksies, ja viņa
             nešķiŗamais draugs Stimmbenders netiks ielūgts. Tas
             patlaban arī uzturas Rīgā!" Zelmet kundze iesaucās.</p>
             <p>"Stimmbendera kungs ir ļoti teicams koncertu
             dziedātājs. Tāds jāmeklē pa visu Eiropu!" Roberts
             piezīmēja, "kāpēc tad mēs arī viņu nevaram ielūgt!
             Nu ielūgsim arī viņu!"</p>
             <p>"Tu viņu pazīsti — personīgi?" Landens sen.
             Robertu jautāja, "es viņu nepazīstu!"</p>
             <p>"Es arī ne!" Zelmet kundze reizā ar Almu iesaucās.</p>
             <p>"Jā, tad jau mēs viņu nevaram ielūgt!"</p>
             <p>"Tas būtu nieks! Es varu jau pat rītu ar viņu
             iepazīties. Stimmbenders nonāk bieži pie Vinkleriem
             viesos. Un ar Vinkleriem mums daudz veikalu
             darīšanu..."</p>
             <p>"Liela vajadzība pēc viņa nav!" Zelmet kundze
             teica, "man bail, ka nesanāk par daudz viesu!"</p>
             <p>Viņa sāka skaitīt proponēto viesu vārdus uz listes.</p>
             <p>"Ir jau pāri par simtu... Nu, visi jau nu gan
             neatnāks!"</p>
             <p>Nedēļu vēlāk Roberts izsūtīja ielūgumus, starp
             citiem arī profesoram Trendleram, mūzikas recenzentam
             Feuerfunkenam, dziedātājam Stimmbenderam
             un galma padomniekam Murevskam līdz ar
             kundzi. Bet viens ielūgums Robertam palika kabatā.
             Ap vienpadsmitiem viņš nobrauca uz operu dziedātājas
             Gross jaunkundzes dzīvokli, bet nesastapa šo
             dāmu mājā.</p>
             <p>"Jaunkundzei ir mēģinājums," cofe teica.</p>
             <p>"Kad jaunkundze ir runājama?"</p>
             <p>"Tā no pulksten četriem līdz sešiem!"</p>
             <p>Roberts atstāja savu vizītkarti, bet ielūgumu paturēja
             kabatā. To viņš gribēja Gross jaunkundzei</p>
             <pb/>
             <p>personīgi nodot. Viņš jutās no savāda spēka saistīts
             pie šīs dāmas no tā laika, kur tas viņu kā Elzu "Lohengrinā"
             bija dzirdējis. Viņas dziesma "Lohengrina"
             otrajā cēlienā, balkona skatā Robertu bija satricinājuse
             līdz sirds dziļumiem.</p>
             <p>Īsi priekš pieciem pēcpusdienā Roberts uzmeklēja
             Gross jaunkundzes dzīvokli, kuŗš atradās trīs trepes
             augsti, uz Basteja bulvāra. Gross jaunkundzes zalons,
             kuŗā viņa Robertu saņēma, bija ierīkots un
             dekorēts grezni, bet ar garšu. Zalona krāsas kopiespaids
             bija gaišs, jautrs. Gross jaunkundze bija
             īsta Vagnera dziedātāja, un kā tādai, viņai bija paticies
             pušķot zalona sienas ar Vagnera, viņa laulātas
             draudzenes Kozimas, Lista bildēm un skatiem iz
             Vagnera mūzikas drāmām. Līdzās Izoldes nāves
             skatam atradās brīnišķīgi jūsmīgā aina iz svētā graļa
             Monzalvat pils dārzā: Kundrija, Parsifals un Gurnemancs.
             Visgreznāki izskatījās divas bildes —
             kopijas no Piksisa un Žukovska gleznām iz "Parsifala".</p>
             <p>"Tas ir Van-Deiks kā ,Parsifals'," Gross jaunkundze
             rādīja uz fotografiju, kuŗa uz lielā spoguļa
             galdiņa pret stiklu bija pieslieta, "tas ir mans ideāls
             operas mākslā."</p>
             <p>Ar entūziasmu viņa stāstīja par Van-Deiku, par
             Minchenes un Baireutas mākslas dzīvi, kas viss
             Robertu jo lielā mērā interesēja. Sākumā viņš bija
             it kā sajucis, atrazdamies dziedātājas daiļā, brangā
             stāva priekšā. Gross jaunkundze bija slaika, gaišmataina
             sieviete, pilniem baltiem vaigiem, smaidošu
             seju. Viņas runa skanēja kā mūzika.</p>
             <p>"Rīga ir skaista pilsēta," viņa teica, "bet es te
             nevaru laimīga justies! Starp mākslu un publiku te
             nevar būt vienības. Vispārīgi te ir neizglītoti ļaudis.
             Trūkst dziļāku ieskatu, plašāku uzskatu. Ir tā savādi
             ap sirdi, kad zinu, ka dziedu nepratēju priekšā!"</p>
             <p>"Jā, bet tas jau, cienīgā jaunkundze, visur tā ir, —</p>
             <pb/>
             <p>vienalga Parīzē, Berlīnē, Vīnē — visur, visur netrūkst
             ļaužu, kuŗiem maz vai nemaz nav mākslas
             prašanas."</p>
             <p>"Nē, tas tomēr te ir savādi. Arī te ir mūzikas
             biedrības, bet tās visas ir zubjektīvas, vienpusīgas,
             ķīniskas. Objektīvu mūzikas cienītāju te nav. Esmu
             iepazinusēs ar pāri Bethovena entūziastiem, briesmīgi
             vienpusīgi mietu pilsoni, kuŗi Bethovena nekad nav
             sapratuši un arī nesapratīs. Visi te meklē augstākas
             mūzikas pamatu vai septītās debesīs, kamēr viņš ir
             un paliek tepat pie mums, zemes virsū. Un Rīgas
             Vagnera biedrība, tā ir tā gaŗlaicīgākā biedrība visā
             pasaulē."</p>
             <p>"Cienīgā jaunkundze, man šajā ziņā nav iemesla
             rīdziniekus ne aizstāvēt, ne nopelt. Kam māksla tīk,
             lai viņš to bauda, kam nē, lai nododas citām baudām.
             Jums, cienīgā jaunkundze, būs varbūt gŗūti pierast
             mūsu dzīvei. levērojami mākslinieki un mākslinieces
             te ir dzīvojuši un ar gŗūtu sirdi šķīrušies no Rīgas.
             Mietu pilsonība un neprašana te valda lielā mērā, bet
             es domāju, ka te netrūkst arī krietnu, augstu garu,
             kuŗi te gan jūtas saspiesti un nevar attīstīties tādā
             pilnībā, kā varbūt citur, — ārzemēs."</p>
             <p>"Attīstīties visur un zem katriem apstākļiem nevar.
             Es atrodos še Rīgā tikai īsu laiku, bet es jau ilgojos
             pēc Minchenes. Tur ir dzīve, tur ir māksla. Un tur
             dzīvo tiklab publika, kā ari mākslinieki lielāku, augstāku
             dzīvi."</p>
             <p>"Jums, cienīgā jaunkundze, jāiepazīstas ar šejienes
             aristokratu un patriciešu aprindām. Sevišķi ziemā te
             norit visai interesanta dzīve. Atvainojiet, ka es jūsu
             aizspriedumiem pretojos. Ja jūs te gadiem būtu dzīvojuši
             un tā par mūsu sadzīvi izteiktos, tad es jums
             varbūt piekristu, bet tagad — tik īsā laikā —"</p>
             <p>"Lai Dievs dotu, ka būtu citādi, nekā es nojaudu!
             Neizglītotas publikas priekšā dziedāt, — tās ir
             briesmīgākās mokas, pie tam var arī zaudēt daļu no</p>
             <pb/>
             <p>mākslas sajūsmības. Starp vienmuļīgiem ļaudīm
             dzīvojot jāsāk drīz vien ticēt, ka augstākas jūtas,
             poēzija un ideāli ir nenormālas, slimas dvēseles augļi.
             Un no tā es briesmīgi baidos. Tamlīdzīgas jūtas es
             jau izbaudīju toreiz, kad sāku izglītoties par dziedātāju.
             Manas līdzskolnieces — nevar teikt, dažas no
             tām bija apdāvinātas ar labu balsi, mēģināja uzturēt
             vienmuļīgu garu. Man likās, ka tās visas izglītojās
             vienīgi spīduma un veikala pēc. Es un vēl viena
             cita, mēs dzīvojām vientulīgāki. Es atrāvos vienīgi
             tāpēc no kopdzīves, ka man bija bailes no manu
             toreizējo jūtu un ticības nomākšanas. Man temperāments
             nav tāds, kuŗš meklē vientulību. Es toreiz
             daudz izcietu, vienīgi tāpēc, ka es biju piespiesta
             dzīvot vientuļi..."</p>
             <p>"Bet jums tak bija biedrene, otra vientule!"</p>
             <p>"Jā, tā bija krietna meitene. Diemžēl viņai piemetās
             kakla kaite. Viņa aizsmaka. Bet tomēr es viņu
             turēju par labu dziedātāju, jo viņa dziedāja ar dvēseli...
             Viņa dziedāja Karlsruhē, Minchenē, īsti
             mākslas pratēji viņu atzina, bet tad viņa pavisam aizsmaka.
             Viņa vairs nedzied, bet viņa ir un paliek vēl
             tomēr māksliniece, un ir ļaudis, kuŗi viņai to godu
             dod. Bet še Rīgā, kas te par kritiku, kas par publiku,
             bez apstākļu, bez lietas pazīšanas tiek rakstīts un
             spriests, un viss tas ir blēņas un nieki... Piemēram
             Vilpert jaunkundze ir tiešām liela māksliniece, bet
             viņa lieliski uzbudinās, viņa ir nervōza, un katru reizi,
             kad tā stājas uz skatuves, tā dabū svešādu, savādu
             balsi. Viņai ir ļauni familijas apstākļi. Tas un nelaipnā
             publika viņu arvien vairāk sarūgtina un padara
             sliktāku. Ja šejienes kritiķi viņu pazītu tuvāki, ja
             tiem būtu bijuse īsta mākslas interese, tad tie jau sen
             Vilperta jaunkundzē būtu atraduši pērli. Vilpert jaunkundzes
             mākslas uzskati, viņas tēlojumi ir lieliski, —
             diemžēl tikai priekš lietas pazinēja..."</p>
             <p>"Tāpēc tad, cienīgā jaunkundze, es esmu nodomājis</p>
             <pb/>
             <p>izrīkot viesības, uz kuŗām iedrošinos arī jūs ielūgt,
             un kur tā sakot būtu mūsu aprindām iespējams
             tuvāki iepazīties ar mūsu māksliniekiem un māksliniecēm.
             Šādas mākslas viesības es atrodu par ļoti
             vajadzīgām. Caur tām zudīs daudz aizspriedumi. Un
             daudz dāmas un kungi, kuŗi mākslas labā varētu ko
             darīt, varbūt ieskatīs par vajadzīgu, vairāk priekš
             jūsu kārtas ļaudīm interesēties."</p>
             <p>Ļoti pateicos. Tas mani pagodinās, būt jūsu
             viešņai. Es tiešām interesējos, ar Rīgas patriciešiem
             tuvāki iepazīties, un ceru, ka viņu pirmie iespaidi uz
             mani tiks izgaisināti..."</p>
             <p>"Katrā ziņa, jūs to piedzīvosiet, cienīgā jaunkundze."</p>
             <p>Roberts atvadījās no Gross jaunkundzes, kuŗai
             viņš pasniedza personīgi ielūgumu.</p>
             <p>"Ļoti priecājos," Gross jaunkundze smaidīdama
             teica, Robertam roku sniegdama...</p>
             <p>Tas bija savāds vakars, kuŗu Roberts šoreiz piedzīvoja.
             Viņi abi, Alma un viņš, sēdēja pie degoša
             kamīna. Alma piespiedās cieši pie Roberta sāniem
             un runāja par uzvalku, kādu viņa nodomājuse likt pagatavot
             uz viesībām, bet Roberts tā nedzirdēja. Viņš
             domāja par slaiko, gaišmataino dziedātāju un nodrebēja.</p>
         </div>
         <div type="chapter">
             <head>Desmitā nodaļa</head>
             <p>Rīgā cēlās jauna kustība. Caur jaunām tirdzniecības
             un satiksmes ceļu zistēmām Rīga vienā zinā
             palika atpakaļ. Tirdzniecība ar ārzemēm bija, salīdzinot
             ar Rīgas pieņemšanos plašībā, stipri noslīdējuse
             lejā. Pie tam bija arī vainīgi spekulanti, it īpaši
             žīdi, kuŗi Rīgas tirgotāju seno labo slavu maitāja.
             Jaunā kustība koncentrējās ap fabrikām. Kas šo
             jautājumu iekustināja, bija gan paši rīdzinieki, bet
             tomēr tie palika tikai pie vārdiem. Tie, kuŗi pie
             darba droši un ar apbrīnojamu izturību stājās, bija</p>
             <pb/>
             <p>ārzemnieki. Parādījās Rīgā kungs, kuŗu agrāki
             neviens nebija še redzējis. Viņš bija stipri noaudzis
             beļģietis, dzeltenu brangu bārzdu, dedzīgām acīm un
             izveicīgu runu. Klermongs bija dzimis briselietis,
             bet viņš pazina pus pasaules. Kā mašīnu inžeņiers
             viņš vairāk gadus bija pavadījis Ķemnicā, Saksijas
             galvenajā fabriku pilsētā. Piepeši tas ieradās Rīgā,
             un kur viņš ar savu runu "sita", tur tas ķēra, kā ar
             āmuru uz naglas. Īsā laikā viņš bija iemantojis Rīgas
             bagāto vīru uzticību, un drīz pēc tam zem Klermonga
             vadības nodibinājās akciju biedrība, kuŗa cēla ievērojamu
             fabriku. Pie šī veikala piedalījās arī Feils,
             Landenu agrākais kompanjons. Pēc pāra gadiem
             akcijas lieliski cēlās, Feils tās pārdeva, jo bija dzirdams,
             ka otra tamlīdzīga fabrika tikšot dibināta.
             Klermongs bija jau bagāts vīrs tapis, bet viņš gribēja
             tikt reiz par tērauda vai dzelzs karali. Nodibinājās
             Krievijā tiešām otra tamlīdzīga fabrika, caur ko
             Klermonga peļņa kļuva mazāka. Bet šo veikalu
             atstāt un uzsākt jaunu spekulāciju viņš atklāti nevarēja,
             caur to viņš izrādītos par spekulantu un zaudētu
             pie citiem uzticību. Viņš sadraudzējās ar Feilu, kuŗā
             tas tūliņ pazina žīda raksturu, bet tomēr par izveicīgu,
             viņam acumirklī vajadzīgu veikalnieku. Feils
             savās spekulācijās nebija vēl nekad paspēlējis, tāpēc
             visi uz viņu raudzījās kā uz tirdzniecības ģeniju. Arī
             Klermongs zināja cienīt Feila dāvanas, bet papriekšu
             pārdomāja visu it labi, iekams tas ar Feilu ielaidās
             darīšanās. Klermonga jaunākais brālis bija ķīmijas
             asistents Jenas optiskajā stikla labōrātorijā. To viņš
             atsauca uz Rīgu, un abi brāļi sastādīja plānu, kā nodibināt
             lielākā plašībā sērskābes fabriku. Šajā jaunajā
             veikalā Klermongs gribēja slēpties aiz Feila muguras.
             Sērskābes fabrikas pamatam vajadzēja vispirms
             diezgan plaša zemes gabala.</p>
             <p>"To vislētāki varētu nopirkt no Roberta Landena,"
             Feils Klermongam teica, "bet nebūtu teicami, ka es</p>
             <pb/>
             <p>ar viņu par šo lietu runātu. Manis viņš neieredz.
             Mēs bijām kompanjoni. Viņš palaida veikalu. Un
             kad es darbojos un tiku uz priekšu, tad viņš mani
             gribēja nostādīt par blēdi."</p>
             <p>"Es labprāt savam brālim butu šo uzdevumu uzticējis,
             bet tas ir kluss un neizveicīgs," Klermongs teica.</p>
             <p>"Tas būtu vislabāki, ja kluss un atturīgs vīrs ar
             Robertu Landenu uzsāktu mūsu nodomātā veikala
             labā sarunas. Roberts Landens ir savādnieks, kuŗš
             pret tāda rakstura ļaudīm, kādi mēs esam, ir aizslēgts
             un nelaipns. Viņš ir fantasts. Viņu vajaga poētiski
             sajūsmināt, tad viņš ir uz visu gatavs."</p>
             <p>"Tad manam brālim ir pie viņa jānoiet."</p>
             <p>"Klermonga kungs, vispirms mums jātiek skaidrībā
             ar to, cik mums būtu kapitāla. Es domāju spert soli,
             kuŗu mēs varbūt nenožēlosim. Šo Robertu Landenu
             vajaga piedabūt par kompanjonu."</p>
             <p>"Bet kā jūs to varēsiet? Jums bija šķelšanās,
             prāva ar Landenu!"</p>
             <p>"To viņš būs tiklab kā aizmirsis! Landenu var
             viegli pārliecināt. Viņš ir viens no tiem muļķiem,
             kuŗiem skats iet pāri par zemes lietām. Landens ir
             pesimists, garā slims cilvēks."</p>
             <p>"Bet viņa krusttēvs, ko tas teiks?"</p>
             <p>"Jā, ar to mums visādā ziņā būs darīšanas. Bet
             diemžēl, vai labāk sakot paldies Dievam viņš no
             īstiem veikala knifiem tiklab kā nekā nezin. Viņš
             sargā savu godu, kā savu aci. Vispirms jāgādā par
             to, ka Roberts Landens uz savu krusttēvu sāk skatīties
             citādi. Viņi ir jāsarīda. Tas nebūtu gŗūti izdarāms,
             jo Roberts Landens ir, kā jau teicu, slimīgs
             raksturs. Vispirms jādabū zināt, kāda sieviete acumirklī
             pārvalda viņa sirdi."</p>
             <p>"Viņš taču neilgi atpakaļ precējās.“ </p>
             <p>"Tā ir sāņu lieta. Ja Roberts Landens savu jauno
             sievu jau neatrod par gaŗlaicīgu, tad es vairs neesmu
             Feils, kuŗš pazīst it labi savus ļaudis. Klausiet, Klermonga</p>
             <pb/>
             <p>kungs, jums jāir diplomātam. Jūs esiet skaists
             vīrs, dāmu mīlulis, jums jādabū Landena mīļākā vai
             tā, kuŗu viņš iemīlējis, uz savu pusi. ledresējiet šai
             sievietei vajadzīgās frazes, hm — — redziet, piemēram
             to lietu varētu darīt tā! Roberts Landens atrodas
             tik labi kā zem sava krusttēva tupeles. Šī sieviete,
             kuŗa Robertu Landenu pārvalda, varētu viņā modināt
             patstāvību, uzmudināt viņu uz neatkarību, uz vīrišķību.
             Roberts Landens kaunēsies palikt zem krusttēva
             tupeles. Viņš, ja arī nevarēs pilnīgi dabūt
             krusttēva nost no sava kakla, tomēr darīs pēc savas,
             t.i. pēc tās sievietes gribas, kuŗai viņš padevies. Es
             pārzinu visu, kas Rīgā notiek. Dzirdēju, ka Roberts
             Landens lakstojoties ap operu dziedātāju Gross jaunkundzi..."</p>
             <p>"Gross jaunkundzi?" Klermongs ātri iesaucās, "to
             es pazinu jau ārzemēs!"</p>
             <p>"Jo labāki! Gross jaunkundze ir varens skuķis.
             Nav brīnums, ka Roberts Landens viņā iemīlējies...
             Jūs tak zināsiet, kas tagad jādara?"</p>
             <p>"Man tas viss vēl jāpārliek, Feila kungs. Jūs mani
             padarāt par tīru diplomātu!"</p>
             <p>"Roberts Landens ir ļoti bagāts. Ja mēs viņu
             dabūjam par akcionāru, tad varam droši cerēt uz
             brangu veikalu," Feils teica un taisījās aiziet, "pārdomājat
             visu it labi! Uz redzēšanos!" Feils aizgāja.
             Klermongs palika viens istabā, kuŗa fabrikas kantorī
             priekš viņa sevišķi bija nodalīta. Acumirklī viņš domāja
             par Gross jaunkundzi, ar kuŗu viņš Minchenē,
             veikala darīšanās ceļodams, bija iepazinies. Klermongs
             bija labs mūzikas pratējs. Viņš varēja veselas
             operas, pat gŗūtas, kā Vagnera "Valkiriju" pilnīgi no
             galvas uz klavierēm spēlēt. Jaukus brīžus viņš bija
             mākslinieku sabiedrībā pavadījis — toreiz, kad tas
             studijas beidzis, ar ideāliem devās dzīvē. Tagad
             viņš tos bija atstājis, spekulēja un rausa naudu, gribēdams
             tapt miljonārs.</p>
             <pb/>
             <p>"Vai tas būtu krietni," Klermongs domāja, "izlietot
             Landena vājo raksturu sev un Feilam par labu,
             padarīt Robertu Landenu varbūt nelaimīgu? Vai būtu
             arī krietni ielaisties ar Feilu veikalā, ar Feilu, kuŗš
             prot lietas sarežģīt un tikai vienīgi pats atraisīt. Vai
             šis Feils arī mani beidzot negribēs piekrāpt... Piekrāpt?
             Par krāpšanu vēl nav runa! Es jau gribētu
             Robertu Landenu dabūt par akcionāru, lai varētu
             uzsākt lielisku darbību..."</p>
             <p>Klermongs vēl nebija īsti skaidrībā, vai dibināt
             sērskābes fabriku vai dzelzs lietuvi, jo pēdējā arodā
             viņš bija speciālists. Tomēr pēc viņa domām varēja
             arī celt sērskābes fabriku, viņa brālis bija pamatīgs
             ķīmiķis, kuŗam fabriku varētu pilnīgi uzticēt. Izšķirības
             brīdis varētu nākt tikai tad, kad Klermongs
             pārliecinātos par to, kuŗš no abiem projektētiem
             veikaliem modinātu kapitālistos uzticību un būtu ienesīgāks.
             Par šo jautājumu pārdomājot, Klermonga
             skats krita uz vēstulēm, kuŗas priekš viņa uz galda
             atradās. Viņš atplēsa vienu no tām. Tas bija ielūgums
             uz viesībām no Roberta Landena.</p>
             <p>"Brangi!" viņš domāja, "noiešu turpu. Būs interesanti,
             ar šo kungu tuvāki iepazīties!"</p>
             <p>Klermongs sen. vēl to pašu dienu uzmeklēja Gross
             jaunkundzi. Viņš gar sava veikala lietām nodarbodamies
             nebija pat zinājis, ka Gross jaunkundze bija
             angažēta Rīgas pilsētas teātrī.</p>
             <p>"Jūs, Klermonga kungs, še!" Gross jaunkundze
             iesaucās, viņam pretī steigšus zalonā ienākot.</p>
             <p>"Jā, dzīvoju jau labu laiciņu Rīgā!" viņš teica un
             noskūpstīja dziedātājai roku, kuŗa viņam to mierīgi
             atļāva.</p>
             <p>"Es priecājos no visas sirds, jūs še redzot," dziedātāja
             runāja ar manāmu un patiesu prieku, "man še
             Rīgā paliek gaŗlaicīgi! Vai zināt, es še neatrodu tādu
             ļaužu, kādi man patīk, un tāpēc jūtos no jums patīkami
             pārsteigta."</p>
             <pb/>
             <p>"Cienīgā jaunkundze, jūs man glaimojiet!"</p>
             <p>"Nē, jūs tiešām darāt mani laimīgu! Lūdzu,
             apsēžaties!"</p>
             <p>Gross jaunkundze smaidīja tik mīļi, ka Klermongs
             jutās uzvarētājs.</p>
             <p>"Es še Rīga uzsāku veikalu, kuŗš man veicas ļoti
             brangi. Esmu fabrikas līdzīpašnieks un direktors."</p>
             <p>"Es jums no savas puses novēlu visu labu!"</p>
             <p>"Pateicos, cienīgā jaunkundze! Bet vai es jūs
             netraucēju?"</p>
             <p>"Nē, man vēl ir laika. Teātrī jāieronas ap sešiem.
             Vai jums kas sevišķs uz sirds, Klermonga kungs?"</p>
             <p>"Vairāk nekas, kā tikai es jūs gribēju vaigā
             redzēt!" Klermongs smaidīdams teica.</p>
             <p>Gross jaunkundze nosarka.</p>
             <p>"Ko jūs, Klermonga kungs, gribējāt ar to sacīt?"</p>
             <p>"Tikai to, ka es jūs nevaru aizmirst!" Klermongs
             teica. Viņš juta, ka viņš meloja un arī nosarka.</p>
             <p>"Bet man vēl tomēr kas ir, ko teikt..."</p>
             <p>"Lūdzu, lūdzu!"</p>
             <p>"Atvainojiet, cienīgā jaunkundze, ka es iedrošinos
             jūs jautāt... Jūs pazīstat Robertu Landena kungu?"</p>
             <p>"Jā, tā pavirši!</p>
             <p>"Viņš nākošā ceturtdienā izrīkos lielas viesības.
             Vai drīkstu zināt, vai jūs arī esiet ielūgti?"</p>
             <p>"Man ir tas gods..."</p>
             <p>"Tā!... nu tad es gribēju lūgt... Jā, arī es esmu
             pie Landeniem ielūgts. Es noiešu turpu, bet lūdzu,
             cienīgā jaunkundze, izliekaties, it kā kad mēs nebūtu
             pazīstami!"</p>
             <p>"Kāpēc tā, ja drīkstu zināt?..."</p>
             <p>"Nu, es jums teikšu patiesību... Tas attiecas uz
             veikala lietām. Landens ir liels dāmu draugs. Viņš
             varētu tapt greizsirdīgs..."</p>
             <p>Klermongs smējās. Viņam viņa paša runa izklausījās
             smieklīga. Arī Gross jaunkundze sāka smieties.</p>
             <p>"Nu, kas par to?" dziedātāja jautāja.</p>
             <pb/>
             <p>"Man ar Landenu jānoslēdz svarīgi veikali."</p>
             <p>"Un jūs mani gribat dabūt par aģentu!" Gross
             jaunkundze, it kā apvainota, izsaucās. Klermongs
             juta, ka viņš bija gājis par tāļu. Viņš mēģināja to
             atkal pārlabot un proti ar viltību.</p>
             <p>"Ja es jums esmu nepatīkams, tad atvainojos un
             negribu cienīgo jaunkundzi vairs tāļāk apgŗūtināt."</p>
             <p>Klermongs taisījās aiziet. Bet īstenībā viņš to
             negribēja. Gross jaunkundze šo izturēšanos ņēma
             nopietni. "Lūdzu, paliekat," viņa teica gandrīz
             lūdzošā balsī.</p>
             <p>Klermongs uzgavilēja. Viņš sajuta, ka tam pār
             sievietēm bija sevišķa vara.</p>
             <p>"Es jums labprāt būšu palīdzīga," viņa turpināja,
             "man būtu sevišķs prieks, ja jums, Klermonga kungs,
             izdotos noslēgt veikalu ar Robertu Landenu."</p>
             <p>"Ja tā ir jūsu nopietnība," Klermongs atkal nosēzdamies
             un cilindra dibenu bungodams teica, "tad
             es jums būtu daudz, daudz pateicības parādā. Jums
             jāizliekas un jāizturas tā, it kā kad jūs mani pie
             Landeniem pirmo reizi redzētu..."</p>
             <p>"Es jums to apsolu."</p>
             <p>"Es jums sirsnīgi pateicos!..."</p>
             <p>Viņi vēl brīdi tērzēja par teātri Minchenē, par
             vasaras iespaidiem. Tad Klermongs atvadījās no
             dziedātājas, kuŗa viņam aizejot uzmeta dedzīgu skatu
             uz cēlo, skaisto vīrieti.</p>
             <p>Vakarā Klermongs devās pie Feila, lai tam atstāstītu
             sarunu ar Gross jaunkundzi.</p>
         </div>
         <div type="chapter">
             <head>Vienpadsmitā nodaļa</head>
             <p>Pēc ilgāka laika bija pie Landeniem sarīkotas atkal
             viesības. Vecie kroņa luktuŗi, spožināti, atkal mirdzēja.
             Un vecais Fricis staigāja pašapzinīgi frakā
             caur daudzām vaļējām durvīm, rīkodams dienestniekus
             drīz ķēķī, drīz pagrabā. Gan pēc viņa uzskatiem</p>
             <pb/>
             <p>agrāki viss bija daudz labāki bijis, tomēr viņš bija
             pārliecināts, ka šoreizējās viesības pārspēja spožuma,
             jautrības un viesu dažādības ziņā visas citas agrākās.
             Pie galda krusttēvs Landens apsveica īsā runā viesus.
             Nāca no viesu puses pāris laimes vēlējumu Zelmet
             kundzei, kā mājas mātei, Roberta Landena kundzei,
             pašam Robertam, kuŗš uzsauca augstas laimes
             Rīgai un viņas māksliniekiem. Pēc vakariņām jaunākie
             viesi — dāmas un kungi koncentrējās zalonā.
             Vecākie kungi biedrojās krusttēva Landena istabās
             pie karšu galdiem, un vecākās dāmas baudīja saldumus
             un šokolādi vai kafiju — zināms Zelmet kundzes
             istabās. Jaunieši dancoja pie klavieŗu mūzikas. It
             īpaši Almai, kā jaunajai mājas kundzei, nācās bieži
             lidot pa zalonu, klausīties dažādās tukšās frāzēs un
             glaimos, jo kavalieŗi to prata uz vislabāko. Un viņai
             tas visai patika. It īpaši viņas patikšanu iemantoja
             Klermonga kungs, kuŗa dejas technika bija apbrīnojama
             un kuŗa runā patiesība ar fantaziju griezās
             krāsainā, klausītāju apbuŗošā virpulī.</p>
             <p>Nāca poļu mazurka. Roberts angažēja Gross
             jaunkundzi, Klermongs sen. Almu. Kaislīgais dancis
             visus dancotājus ļoti uztrauca. Viņi dancoja it kā
             kad tie piepeši būtu prātu zaudējuši un kāda liela,
             apslēpta vara tos dzītu lēkt, līdz kamēr tie sviedros,
             piekusuši elsa un tad klanījās dziļi, dziļi pret dāmām.
             Arī Roberts, kuŗš citādi nemīlēja dancot, šoreiz ņēmās
             kā eksaltēts muhāmedāņu fanaātiķis, kā opijā
             apreibis turku dervišs. Kur vien tikai vērās, visur
             mirdzēja kaislībā iekaisušas acis, un mūzika drīzi
             līkumaini, drīz bultvīzīgi šāvās skaņām augšup un
             atkal krita, un likās, skaņas kā piekusuši kauli drebēja,
             nevarēdami sasniegt mieru un atpestīšanu.</p>
             <p>Cilvēks, par danci tu vari smieties, bet viņu
             izskaust tev nebūtu vajadzīgs. Jā, tu viņu neiespētu
             izskaust. Ir jau tak visa dzīve, visa kustība cits
             nekas, kā briesmīgs kaislīgs dancis, kuŗā kokus</p>
             <pb/>
             <p>gāžošais viesulis mainās ar visdziļāko, šausmīgāko
             klusību. Un kad nāk ziedoņa karstā saules trīce, kad
             dunduri, odi un mušas, spārnoti, kā mazi dūcoši gari
             un gariņi laižas pa gaisu, tad pat mierīgi ragu lopi
             laiž vaļā savu baletu — brīvai dabas mūzikai atskanot.
             Un, cilvēks, vai tu būsi prātīgāks, ja tu acis
             piemiedzis, kā Fausts sēdēsi caurām naktīm pie apputējušām
             grāmatām un gribēsi izzināt dabas un
             Dieva noslēpumus? Tajā gadījienā, ja tu pie tam
             nezaudēsi prātu, tu nelaikā dabūsi drebošus ceļus,
             līku muguru un miroņa galvas skatu... Nē, danco,
             danco, kamēr svīsti, kas visai veselīgs, kamēr tavi
             ideāli krūtīs sitas pieri pret pieri, kamēr tie sadrūp
             un sašķīst par pierādījumu tev, mazais cilvēka bērns,
             ka tie ir tukši nieki...</p>
             <p>Roberts Gross jaunkundzi neizlaida visu vakaru
             iz acīm, Gross jaunkundze atkal Klermongu. Un arī
             Alma bija šovakar pavisam piemirsuse, ka tā ir apprecēta
             sieva, kuŗa pēc kristīgās baznīcas ierašām
             savam vīram pielaulāta, lai tie būtu viena miesa un
             viens gars. Roberta un Almas gari bija šķirti. Roberta
             gars aplidoja slaiko dziedātāju, kuŗas šķelmīgās
             actiņas, gaišie zelta mati rādījās būt tas vispilnīgākais,
             ko dabas māmuļa radījuse. Gluži tāpat Gross
             jaunkundze domāja par Klermonga sen. kunga pilnbārzdu,
             jaunības valgumā spīdošiem matiem un viņa
             spēcīgo, vīrišķīgo kustēšanos. Un Alma, kuŗa pēc
             visiem tagadnē pazīstamiem pilsoņu pedagōģijas
             paragrafiem bija audzināta, lai velns nesētu niknu
             zāli starp viņas kviešiem, tomēr grēkoja, lai gan ar
             bailīgi pukstošu sirdi. Jā, viņa pat gribēja bēgt,
             atstāt zalonu, noslēpties savā buduārā, raudāt un
             nožēlot savas domas, bet kā gan viņai tas šovakar
             būtu iespējams? Jāpaliek par "slimu", jākrīt varbūt
             ģībonī? Bet tad jau draudzenes tai berzētu pieri ar
             odekolonu vai etiķi, ārsts taustītu rokas pukstu un
             mammiņa bez žēlastības pilinātu kādas drapes viņas</p>
             <pb/>
             <p>sārtajā mūžiņā. Nē, jāpaliek tepat un jādzīvo comme
             il faut!</p>
             <p>Pēc poļu mazurkas tika dancotājām un dancotājiem
             pasniegti saldumi un vīns. Pa šo laiku Roberts
             starp viesiem iznēsāja vēsti, ka tagad nākšot mūzikāliski,
             dziesmu un recitatīvi priekšnesumi. Gross
             jaunkundze esot ļāvusēs pielūgties, dziedāt kādas
             dziesmas. Tagad visās istabās sarunas apklusa. Un
             beidzot Roberts pieveda Gross jaunkundzi pie klavierēm,
             lai pats viņas dziesmu pavadītu. Gross
             jaunkundze bija izvēlējusēs Šūmaņa dziesmu: "Tu
             mana dvēs'le, mana sirds!" Roberts dziesmu pavadīja
             glīši. Kad dziesma beidzās, nāca aplausi. Gross
             jaunkundze dziedāja vēl. Nāca atkal aplausi. Tie
             aprima. Visi iesāka sarunāties. Un nu arī Roberts
             atrada izdevību, teikt dažus glaimus dievinātajai
             dziedātājai.</p>
             <p>Gross jaunkundze iedomāja, ka tagad būtu laiks
             runāt ar Robertu Landenu Klermonga veikala labā.
             Bet Feila plānu, kuŗu Klermongs viņai bija atstāstījis,
             viņa atrada priekš sevis par nederīgu. Šajā ziņā
             viņa cilvēka dvēselē ieskatījās dziļāk nekā Feils un
             Klermongs, un noskārta, ka Roberts Landens bija
             apdāvināts ar tik mīkstu un labu sirdi, ka no viņa
             sarīdīšanas ar krusttēvu Landenu nebija ko domāt.
             Bez tam tas pēc viņas domām nebija nemaz vajadzīgs.
             Arī Landens sen. bija pret Gross jaunkundzi
             visai laipns. Un vai tad nevarēja kļūt ar labu pie
             mērķa? Gross jaunkundzei bija vairāk dāmas pazīstamas,
             kuŗas mākslinieces būdamas, bija ar saviem
             kapitāliem piedalījušās pie dažādiem veikaliem. Viņai
             nu gan pašai bija tikai maziņš kapitāls, bet aiz viņas
             taču slēpās Klermongs.</p>
             <p>"Landena kungs, man ar jums būtu jārunā visai
             nopietns vārds, bet varbūt citā reizā, — šodien jums
             maz vaļas!" Gross jaunkundze teica.</p>
             <p>"Nē, lūdzu, cienītā jaunkundze, tūliņ izteikt savu</p>
             <pb/>
             <p>vēlēšanos! Es esmu gatavs, jums katrā laikā pakalpot!"
             Roberts dedzīgi iesaucās.</p>
             <p>"Bet lieta ir par daudz nopietna. Viņa traucētu
             jūsu jautrību, jo tā attiecas uz veikalu!"</p>
             <p>"Uz veikalu... Nu, vienalga, es jūs lūdzu, runājat
             tikai..."</p>
             <p>"Redziet, Landena kungs! es pate esmu kaislīga
             uz veikalu, it īpaši uz fabrikām, lai gan šajā ziņā
             neesmu kārtīgi par visu mācīta. Es zinu, jūs esiet
             ļoti bagāts, Landena kungs, un tāpēc man būtu ļoti
             no svara, piedabūt jūs par līdzdalībnieku pie kādas
             jaunceļamas fabrikas."</p>
             <p>"Jūs? jūs, cienītā jaunkundze, gribat dibināt
             fabriku?"</p>
             <p>"Jā, es gribu!"</p>
             <p>"Uz cik lielu kapitālu jūs no manas puses cerējat?"</p>
             <p>Gross jaunkundze pārdomāja. Viņa īsti nezināja,
             cik daudz kapitāla priekš lielākas fabrikas dibināšanas
             vajadzēja, tā tad arī nevarēja acumirklī noteikt,
             cik daudz varētu uz katru dalībnieku rēķināt. Bet
             viņa ilgi nešaubījās un droši sacīja:</p>
             <p>"200.000 rubļi no jūsu puses būtu varbūt iespējami..."</p>
             <p>"Kāpēc nē! tik daudz Landenu firma varētu katru
             acumirkli izmaksāt. Bet man tomēr jāzina, kas tā
             par fabriku, un kuŗš būs viņas techniskais vadītājs!"</p>
             <p>Atkal Gross jaunkundze bija nelaimē. Kas tā par
             fabriku, kuŗu Klermongs gribēja nodibināt, no tā
             viņai nebija ne vēsts! Bet nu vairs nevarēja ilgi par
             to domāt. Minchenē, jauns skuķēns būdama, viņa
             savu krusttēvu daudz reižu bija apmeklējuse fabrikā,
             kurā tas bija vadītājs. Tā fabrika nebija nekas cits,
             kā plaši iekārtota alus un iesala darītava. Uz labu
             laimi viņa teica:</p>
             <p>"Es domāju, ka nekas Rīgā neatmestu tik labu
             peļņu, kā krietna alus darītava!"</p>
             <p>Gross jaunkundze pie tam pasmējās.</p>
             <pb/>
             <p>"Atļaujiet, cienītā jaunkundze, lai es pārdomāju,"
             Roberts runāja.</p>
             <p>"Saprotams, ka jūs nevarat tūliņ dot man savu roku.
             Bet acumirklī jau nav vajadzīgs šo fabriku dibināt."</p>
             <p>Viņa iedomājās, ka Roberts varētu aptaujāties pēc
             citiem nodomātā veikala dalībniekiem un vēl reiz
             atkārtot savu ziņkārību, kuŗš lai būtu fabrikas techniskais
             vadītājs. Viņai katrā ziņā vajadzēja izlikties,
             ka tā ar Klermongu tikai šodien iepazinusēs, lai
             pēdējais nekristu Landena aizdomās, ka tas izlieto
             Gross jaunkundzi sev par ieroci.</p>
             <p>"Landena kungs, es domāju, ka šodien par veikala
             lietām runāt būtu traucējoši. Es lūdzu mani atvainot,
             es biju iesācēja... Bet lai noziegumu iznīcinātu,
             tad es par sodu uzņemos vēl dziedāt ,žēlastības
             āriju' iz Meijerbera ,Roberta'..."</p>
             <p>Viņa smīnēja, bet Roberts nodrebēja.</p>
             <p>"Vai tā ir irōnija, kas zīmēta uz mani!" Roberts
             domāja, "jo ,žēlastības ārija' attiecas uz laulātiem
             draugiem, kuŗi tiek caur velnišķīgu varu šķirti."</p>
             <p>Viņš lūkojās pec Almas, bet tā nebija nekur zalona
             redzama.</p>
             <p>"Kas jums kaiš, Landena kungs?" Gross jaunkundze
             jautāja un piestājās Robertam tik tuvu klāt,
             ka tas iedomājās sajūtam viņas pilno krūšu elpu,
             viņas sārto lūpu karstumu. Rožainā smaršu viela,
             ar kuŗu dziedātāja savas drānas bija apslacinājuse,
             viņu vai pavisam apreibināja.</p>
             <p>"Jūs dziedāsiet, cienītā jaunkundze?" viņš stomījās,
             "varbūt vēlaties, lai kāds cits no viesiem jūsu
             dziesmu pavada!"</p>
             <p>"Nē, lūdzu jūs pašus... jūs pavadat ar tādu līdzjūtību,
             ka man vai brīnums..."</p>
             <p>Un viņa uzsāka "žēlastības āriju", kuŗu klausīties
             bija vai visi viesi sanākuši zalonā. Pat vecais sulainis
             Fricis, kuŗš ēdamā istabā paslepeni klausījās,
             slaucīja acis, kad dziedātāja bija beiguse.</p>
             <pb/>
             <p>Bet Zelmet kundze un Alma, kuŗas kādas trešās
             dāmas pavadniecībā, zalona kaktā zem kuplas palmas
             sēdēja, savilka savas mīkstās rociņas cietās
             dūrēs, jo viņas jau sen bija novērojušas, cik dedzīgus,
             kaislīgus skatus Roberts uzmeta Gross jaunkundzei.</p>
             <p>"Šai dāmiņai nevar nekādā zinā būt krietna pagātne,"
             Zelmet kundze dusmīgi čukstēja trešajai
             dāmai, "lūk, cik brīvi viņa izturas pret manu meitas
             vīru!... Nē, tādus viesus ielūgt... Ne par ko
             vairs tādas dāmiņas neielūgsim... Un Roberts ir
             vīrietis — jauns... nepraša... Nē, ko gan ļaudis
             nesāks runāt..."</p>
             <p>Roberts to visu it labi zināja. Viņš zināja, ka
             Almas un Zelmet kundzes labās rokas ir acumirklī
             pārvērtušās mazās dūrītēs. Viņš, kad viesi bija
             aplaudējuši un izteikuši abiem interpretiem atzinību,
             noveda Gross jaunkundzi uz viņas krēslu, atvainojās
             un atstāja zalonu, lai varētu netraucēti pavadīt
             brītiņu savā darba istabā. Bet uz turieni viņam bija
             jāiet gar istabas durvīm, kuŗā krusttēvs ar saviem
             draugiem mēdza kartis spēlēt un kūpināt cigārus.
             Istaba, pa kungu prombūšanas laiku zalonā, tika pašu
             laiku vēdināta. Vēsums plūda patīkami gar Robertu
             iz vaļējiem logiem uz koridoru. Viņš iegāja krusttēva
             istabā. Pie loga stāvēja dienestmeita, kuŗa
             Robertam ienākot aiztaisīja logus.</p>
             <p>Roberts uz karšu galda ieraudzīja brošūru.</p>
             <p>"Kā savienot Āfriku ar Ameriku? Studija no
             cand. Vītola." Roberts ar lielu interesi lasīja. Pirms
             viņš varēja brošūrā ieskatīties tuvāki, kad krusttēvs
             līdz ar vairākiem kungiem ienāca ātri istabā.</p>
             <p>"Rauj viņu velns, šo Stimmbenderi, ar visu viņa
             bļaušanu," kāds resns kungs smējās, nosēzdamies
             laiski pie karšu galda. Iz zalona caur koridoru varēja
             dzirdēt Stimmbendera dziedāšanu, no kuŗa balss vai
             visas sienas trīcēja.</p>
             <pb/>
             <p>"Sakāt, Landena kungs," resnais kungs teica, "kad
             šis koncerts beigsies? Man jau sen diezgan."</p>
             <p>Roberts brošūrā iedziļinājies it kā nekā no jautājiena
             nedzirdēja. Tad resnais kungs uzrunāja Landenu
             sen.:</p>
             <p>"Nu, vai neiesāksim?"</p>
             <p>"Krusttēv, šī grāmatiņa ir tavs īpašums?" Roberts
             Landenu sen. jautāja.</p>
             <p>"Mana. Vītols to man pa pastu piesūtījis. Nupat
             pārrunājām par Vītola brangām idejām. Vai zini ko,
             Robert, viņa ideja izklausās gan par daudz fantastiska,
             bet lieliska un varbūt iespējama!"</p>
             <p>"Kāda ideja?"</p>
             <p>"Dresēt vai iekārtot koraļu dzīvnieciņu darbības
             virzienu tā, ka tie sāktu mūrēt dambi starp Afriku un
             Ameriku. Koraļu dzīvnieciņi ir uzcēluši veselas salas
             iz visdziļākās jūŗas. Atliktu vienīgi tagad izpētīt viņu
             dzīvi tuvāk un tad mēģināt viņus dresēt... Varbūt,
             ka izdotos..."</p>
             <p>"Kur Vītols tagad atrodas?" Roberts ar dzīvu
             interesi jautāja.</p>
             <p>"Acumirklī Ziemeļ-Vakara-Afrikā. Viņš lūdz adresēt
             uz Madeiras salu, uz kāda angļu lorda Kembeļa
             muižu, kuŗš esot dabas pētnieks un ar kuŗu Vītols
             esot iepazinies Londonā, kādā dabas pētnieku sēdē..."</p>
             <p>"Daudz laimes jānovēl šim Vītolam," noteica Roberts,
             "vai atļausi man, krusttēv, šo brošūru izlasīt?"</p>
             <p>"Lūdzu, lūdzu!..."</p>
             <p>Un vecie kungi sēdās atkal pie karšu galda. Resnais
             kungs jauca kartis un piezīmēja: "Drusku par traku
             gan tas izklausās: dresēt dzīvnieciņus, lai tie mūrē
             dambi starp Afriku un Ameriku... Ha, ha, ha!"</p>
             <p>Viņš smējās. Citi kungi smējās arī. Tikai abi
             Landeni palika nopietni.</p>
             <p>"Un tomēr šis Vītols ir katra ziņā jāpabalsta ar
             lielāku zumu! Vai nē, Robert?" krusttēvs teica.</p>
             <p>"Saprotams, katrā ziņā!" Roberts dzīvi iesaucās,</p>
             <pb/>
             <p>iebāza brošūru frakas krūšu kabatā un izgāja. Domās
             nogrimis vai ar instinktu Roberts, uzkāpis pirmajā
             stāvā, iegāja Almas buduārā. Viņš satrūkās, kad
             atrada Almu uz zofaja sēdot un raudot.</p>
             <p>"Kas tev, sieviņ?" viņš jautāja un gribēja nosēsties
             Almai līdzās.</p>
             <p>"Ej, es tevis negribu vairs ne redzēt!" viņa spiedza. </p>
             <p>"Ko tad es esmu noziedzies?"</p>
             <p>"Ap Gross jaunkundzi tu lakstojies, jā, vairāk nekā
             lakstojies. Visi jau par to runā. Un man aiz kauna
             vai zemē bija jālien!" </p>
             <p>"Un ap tevi lakstojās Klermongs!" Roberts pikti
             atcirta, "bet man tas vienalga!"</p>
             <p>"Es darīšu sev galu!" Alma vaimanāja, "es nonāvēšos,
             ja ne ar morfiju, tad ar strichnīnu!"</p>
             <p>"Nu, nu, nepārsteidzies, Alma! cik ātri tavas jūtas
             mainās..."</p>
             <p>"Nerunā, tu esi slepkava! tu esi mani padarījis
             tik nelaimīgu, tik nelaimīgu!"</p>
             <p>"To es tev, Alma, teicu... Es tevi brīdināju no
             mūsu ,laimes'. Es tev teicu, ka nāks reiz viņa, šī lielā
             nelaime. Un lūk, nu viņa ir šeitan."</p>
             <p>"Jā," Alma dvesa, "visa mana jaunība, visa mana
             dzīve aiziet postā... Tu mani nicini un mīlē citu..."</p>
             <p>"Kuŗu tad?"</p>
             <p>"Gross jaunkundzi! es varu uz to zvērēt!"</p>
             <p>"Jā, Alma, ļaujies, lai ar tevi runāju prātīgi..."
             Roberts drebošā balsī teica.</p>
             <p>"Runā," viņa atcirta, "runā, cik tev uziet!"</p>
             <p>"Alma, es negribu melot! Es tev teikšu patiesību:
             es mīlu Gross jaunkundzi!..."</p>
             <p>Alma iekliedzās un nokrita Robertam pie kājām.</p>
             <p>"Neej prom no manis, paliec te, viņa ir velns, šī
             dziedātāja!"</p>
             <p>"Mīļā Alma, es gribētu tev palikt visu mūžu uzticams
             vīrs, bet es nevaru... Dievs mani ir tādu
             radījis!"</p>
             <pb/>
             <p>"Jā, Dievs..." Alma šņukstēja, "es viņu lūdzu un
             mīlēju... Bet nu es vairs nespēju lūgties... Man
             trūkst spēka atrast izeju... Redzi, ko līdz, ka es
             esmu pie tevis un tu pie manis, ka mēs viens no otra
             tomēr sirdīs esam šķirti, ka mums trūkst mīlestības
             vienam pret otru..."</p>
             <p>"Un tu taču mani tā reiz mīlēji, teicies, ka mani
             mīlot neizsakāmi!" Roberts sāpīgi smējās.</p>
             <p>"Tas bija!... Arī es tevim negribu stāstīt melus...
             Arī es tevis vairs nemīlu... Man viss vienalga, es
             tev izteikšu visu. Nē, es tomēr nevaru! Tas ir
             ļauns sapnis, grēks! Ak, bagāti mēs esam, bet kāds
             lāsts ir savienots ar mūsu bagātību..."</p>
             <p>"Alma, es tev teikšu! Tagad būsim abi varoņi,
             pārrunāsim, pārdomāsim it labi visu! Nāc tagad
             atpakaļ pie viesiem. Es teikšu, ka tu jūties mazliet
             slima. Tad viesi arī sāks doties mājās... Un mēs
             varēsim abi netraucēti pārdomāt, ko iesākt, kā dzīvot.
             Tu tak esi manas bērnības draudzene! manas
             jaunības likteņa lieciniece!"</p>
             <p>Viņš noskūpstīja Almas vaļējo mutīti. Viņa atstūma
             Robertu lēni, bet cieši no sevis un piegāja pie
             spoguļa. Alma mēģināja smaidīt. Tas izdevās viņai
             gluži labi. Viņa iešļāca sev sejā mazliet odekolona,
             iepūderējās, sakārtoja frizūru un garderobi.</p>
             <p>"Nu, iesim," viņa sausi teica.</p>
             <p>"Nu, redzi!" Roberts iesaucās un gribēja pasmieties,
             bet smiekli aprima uz viņa lūpām. Lūpas tam
             nervōzi raustījās. Pirmo reizi viņš sajuta, ka tas bija
             padarījis briesmīgu grēku, precēdams savu māsīcu
             Almu.</p>
             <p>Roberts ar Almu nokāpa lejā. Alma pieķērās pie
             Roberta. Abi gribēja izrādīt, ka nekas sevišķs,
             nepatīkams viņu starpā nav gadījies. Bet te Alma
             piepeši koridorā apstājās, iesāka pie visas miesas
             drebēt. Zalonā atkal dziedāja. Un dziedātāja bija
             Gross jaunkundze. Alma izrāvās no Roberta rokas</p>
             <pb/>
             <p>un ātri pa koridoru aizsteidzās pa trepēm. Roberts
             uztraukumā nezināja, ko darīt. Sastingušiem ceļiem
             viņš iegāja zalonā un nogaidīja, līdz Gross jaunkundze
             beidza. Tad viņš drebošā balsī aizbildināja
             savu kundzi, ka tā esot piepeši saslimuse un nevarot
             vairs savu pienākumu pret viesiem izpildīt. Izcēlās
             vispārīgs uztraukums. Zelmet kundze, gluži sajukuse,
             aizsteidzās pie meitas. Murevska kundze, kuŗa
             ar Zelmet kundzi bija patlaban runājušas par Almas
             dzīvi, gribēja doties Zelmet kundzei līdz, bet Roberts
             viņai aizstājās ceļā un teica: "Cienītā kundze! Manai
             sievai vajadzīgs vispirms miers! Lūdzu viņu netraucēt!"</p>
             <p>Murevska kundze, itkā apvainota juzdamās, nekā
             neatbildēja un apsēdās atkal savā vietā.</p>
             <p>Tagad agrākā jautrība sapulcē vairs neatgriezās.
             Mēģināja pat vēl dancot. Bet kungi, kuŗi karšu
             istabā bija dabūjuši zināt, ka Landena kundze saslimuse,
             sāka runāt par māju.</p>
             <p>Viesi beidzot sāka aizbraukt vai aiziet. Robertam
             vajadzēja palikt lejā un no visiem atvadīties. Beidzot
             viņam ienāca prātā, ka tas Gross jaunkundzi bija ar
             savu drošku atvedis, tā tad viņa pienākums bija, to
             atkal pārvest mājās. Tāļu jau nebija. To varēja maz
             minūtēs izdarīt.</p>
             <p>"Vai mūsu zirgi piebraukti?" Roberts Frici
             jautāja.</p>
             <p>"Vēl nē, cienīts kungs! bet es tūliņ teikšu!"</p>
             <p>"Drīzi, drīzi! pasteidzaties!" Roberts dusmīgi
             iesaucās un iesteidzās atkal zalonā, kur Gross jaunkundze
             stāvēja viena pate, aplūkodama bildes pie
             sienām. Robertu ieraudzījuse, tā nāca viņam pretī un
             sirsnīgi teica: "Ļoti nožēloju, Landena kungs, ka jūsu
             kundze saslimuse. Lūdzu, izsakāt viņai manu visdziļāko
             līdzjušanu!"</p>
             <p>Roberts pasmīnēja un pateicās. Viņš pie tam tā
             apjuka, nosarka un atkal nobālēja, ka Gross jaunkundze</p>
             <pb/>
             <p>to skaidri novēroja. Šajā brīdī zalonā ienāca
             vēl paris kungu. Viens no tiem bija profesors
             Trendlers. Abi it dzīvi disputēja par Vītola
             brošūru.</p>
             <p>"Bet kur tad jūsu krusttēvs?" profesors Trendlers
             Robertu jautāja.</p>
             <p>"Velns viņu zina!" Roberts gribēja atcirst, bet
             savaldījās un teica: "Lūdzu, profesora kungs, viņš
             pavada viesus... viņš ir priekšiņā."</p>
             <p>"Vītols savā brošūrā ir pierādījis, ka tas tiklab
             maz pazīst dažādu jūŗu ūdeņu raksturus, kā arī koraļu
             dzīvnieciņu dzīvi!" Trendlers sāņus uz kungu ar
             zelta brillēm teica, kuŗš rādījās arī ja ne profesors,
             tad vismazākais kāds virsskolotājs. Tas izlikās būt
             moderns gars un aizstāvēja karsti Vītola brošūru.
             Beidzot tie pamanīja, ka zalons jau tiklab kā tukšs.
             Viņi pateicās Robertam, ardievojās no viņa un no
             dziedātājas un aizgāja.</p>
             <p>Roberts ar Gross jaunkundzi palika tikai divi. Abi
             klusēja. Gross jaunkundze domāja par Klermongu,
             kuŗš viens no pirmajiem bija aizgājis. Cik labprāt
             viņa būtu likusēs no tā pavadīties uz māju.</p>
             <p>Fricis ienāca un pavēstīja, ka droška gaidot. Tad
             Roberts izveda Gross jaunkundzi zem rokas, palīdzēja
             viņai uzvilkt virsdrēbes un iekāpt droškā.
             Roberts iesēdās dziedātājai pretī, Fricis aizsita durvis,
             un droška aizripoja viegli, it kā šūpodamās uz
             ar gumiju apvilktiem riteņiem.</p>
             <p>"Vai jūsu kundze nopietni vāja?" Gross jaunkundze
             jautāja.</p>
             <p>"Nervu kaite! Tas pāriet!"</p>
             <p>"Ļoti nožēlojami!..."</p>
             <p>Roberts gribēja pateikties dziedātājai par viesību
             apmeklējumu, par dziedāšanu, bet viņš nespēja gandrīz
             ne vārda izrunāt. Sievas liktenis viņu visai
             aizgrāba. Šajā brīdī viņš nesajuta nekādas kaislības
             pret dziedātāju. Viņa tam izlikās vienaldzīga. Un</p>
             <pb/>
             <p>viņš par to pateica Dievam. Izmisusē Alma stāvēja
             viņam garā priekš acīm.</p>
             <p>"Nē, pasaulē vajaga būt kārtībai! Cilvēks nedrīkst
             likties sevi aizrauties no katras kaislības, no katrām
             jūtām. Es nu piederu reiz Almai. Un es gribu vienīgi
             viņai piederēt!..."</p>
             <p>Drīz dziedātāja bija pārvesta mājā. Bet kad tā
             Robertam roku spieda un viņš liecās to skūpstīt, tad
             viņš sajuta, ka tas ir pazudis un ka Gross jaunkundzei
             ir spēks locīt viņa ceļus.</p>
             <p>Roberts taisījās iet uz veikalu, kad Zelmet kundze
             ienāca istabā un vēsi paziņoja, ka Landenu bijušā
             grāmatveža Feldmaņa kundze pagājušā naktī nomiruse.
             Robertam tas maz gāja pie sirds. Cilvēki mirst
             katru dienu, kas tur sevišķs. Viņš Feldmaņa kundzes
             nāves gadījienu piezīmēja kabatas atmiņu grāmatiņā,
             lai laikā varētu piesūtīt Feldmaņiem kādu zumu
             bēŗu izrīkošanai. Bet viņš izbrīnējās, kad pacēla
             acis un redzēja, ka Zelmet kundze ieņēmuse stingru
             stāvokli līdzās viņa rakstāmam galdam, Robertu
             dusmīgi uzlūkoja.</p>
             <p>"Man ar tevi jārunā nopietns vārds, Robert!"
             viņa cieši runāja un nosēdās Robertam pretī.</p>
             <p>"Lūdzu!" Roberts irōniski atteica.</p>
             <p>"Man kā tavai sievas mātei ir tiesība jautāt, vai tu
             mīli manu meitu, jeb vai tu esi nezvērs, kuŗš gribi
             mani un Almu nelaimīgu darīt?"</p>
             <p>"Es Almu mīlu, un to taču viņai vajadzēja zināt!"</p>
             <p>"Viņa, nabadzīte, ir slima, un tu neej viņu pat ne
             apraudzīt!"</p>
             <p>"Bet Alma negrib mani ne acu galā redzēt. Viņa
             ģībst, kad mani ierauga. Vakar viņa man iesita ar
             dūri!" Roberts teica.</p>
             <p>"To tu esi pelnījis!"</p>
             <p>"Tā? nu tad, lūdzu, beigsim musu sarunu!"</p>
             <p>"Nē, es gribu tikt ar tevi skaidrībā. Tu saki, ka</p>
             <pb/>
             <p>tu mīlot Almu! Bet tu ej katru vakaru apciemot
             Gross jaunkundzi? Kāpēc tu samaksā šīs palaidnes
             rēķinus Zolmaņa konfekciju veikalā? Tu esi piekrāpis
             Almu — — —"</p>
             <p>"Es viņu nekad neesmu gribējis piekrāpt... Bet
             Alma mani nedara laimīgu... Tas bija grēks, ka
             mēs apprecējāmies!"</p>
             <p>"Tad tu atzīsties, ka tu nemīli Almu un skrej pakaļ
             citām sievietēm!" Zelmet kundze iekliedzās.</p>
             <p>"Es Almu mīlu kā savu māsīcu, bet mīlēt tā, kā
             jūs to abas no manis paģērat, es viņas nespēju! Es
             nespēju — un ar to pietiek..."</p>
             <p>"Tā, tā! ļoti skaisti, ļoti skaisti!"</p>
             <p>"Saki, krustmāte, vai tu tiešam biji pārliecināta
             priekš manām kāzām, ka es Almu mīlu?"</p>
             <p>"Tu esi par jaunu, lai es tev uz to atbildētu!"
             Zelmet kundze dusmās iesaucās, "neaizmirsti to, ka
             es esmu vecāka kundze!"</p>
             <p>"Tad tu man aizliedz runāt... Nu labi, es cietīšu
             klusu!"</p>
             <p>"Ja tu, Robert, tiešām esi nelabojams, tad es paģēru
             no tevis un Almas šķiršanos. Es to nekad
             neatļaušu, ka tu manu meitu apgānītu!"</p>
             <p>"Es esmu ar mieru, lai notiek! Šķirti mēs jau
             īstenībā esam..."</p>
             <p>"Neģēlis!" Zelmet kundze iesaucās, pacēla abas
             dūres pret Robertu un tad izskrēja ārā.</p>
             <p>Nekad vēl Roberts nebija juties tik stiprs, kā tagad.
             Viņš sajuta pirmo reizi, ka tas ir vīrs, kuŗa uzdevums
             ir cīnīties ar sieviešu muļķībām un nezināšanu.</p>
             <p>"Rauj viņas velns ar visu lielo mīlestību!" viņš
             nodomāja un paņēma savu ādas rokas kuli, lai dotos
             uz veikalu.</p>
             <p>Zelmet kundze uzmeklēja Almu, kuŗa savā buduārā
             liekuļoja slimību. Drusku bālāka gan viņa izskatījās,
             nekā allaž, bet lai varētu dusmoties, priekš tā viņai
             veselības bija vēl diezgan.</p>
             <pb/>
             <p>"Mamm, es uzmeklēšu šo Gross jaunkundzi!"
             Alma dusmīgi runāja, "es viņai teikšu rupjības acīs!"</p>
             <p>"Nē, bērns! to tu vis nedarīsi! Tu šai sievietei
             parādītu par daudz goda! Paliec mājā un pacieties,
             kamēr Roberts nāks un uz ceļiem lūgsies no tevis
             piedošanu!"</p>
             <p>"To viņš jau gribēja darīt! Bet es viņu izraidīju,
             aizdzinu!"</p>
             <p>"Viņš nāks vēlreiz!“ </p>
             <p>"Bet vai tu, mammiņ, cerē, ka caur to es tikšu pie
             laimes. Viņa nolūgšanās ir niecīgs, gandrīz nekāds
             gandarījums. Es gribu būt laimīga..."</p>
             <p>"Laimīgs, īsti laimīgs, bērns, nav še pasaulē neviens!"
             Zelmet kundze svarīgi noteica.</p>
             <p>"Kāpēc tad tu man to agrāk neteici?" Alma nervōzi
             iesaucās un uzsvieda grāmatiņu, kuŗu tā rokā
             turēja, uz galdu ar tādu sparu, ka māte sabijās.</p>
             <p>"Tu jau, kad Roberts vēl zēns bija, no viņa nekā
             laba nesagaidīji. Vēlāk tu viņu sauci par palaidni.
             Tu nekā krietna viņa dzīvē neatradi, un tomēr
             tu teici uz mani: Alma, tev ir jāprec Roberts... Roberts
             ir smalka partija! Un te nu, lūk, ir smalkā
             partija!"</p>
             <p>"Tā tad tu, bērns, domā, ka es esmu pie jūsu
             nelaimes vainīga?" Zelmet kundze, it kā brīnumus
             redzot, jautāja.</p>
             <p>"Vainīga? es nezinu, kuŗš īsti ir vainīgs. Bet viens
             taču ir vainīgs!"</p>
             <p>"Tas ir Landenu lāsts: precēt bez mīlestības un
             meklēt laimi ārpus savas mājas!"</p>
             <p>"Un arī to tu tikai tagad man saki!" Alma kliedza,
             "to tev vajadzēja man daudz, daudz agrāki izstāstīt!"</p>
             <p>"Kā es tev to varēju! Tu biji vēl jauniņa, nepraša!"</p>
             <p>"Ak, nieki, mammiņ! Es jau kā skuķēns daudz
             ko nopratu, ko no manis slēpa un citādi iztēloja, nekā
             tas patiesībā ir. Robertu es tiešām kaislīgi mīlēju</p>
             <pb/>
             <p>un mīlu viņu vēl šodien. Bet viņš ir pret mani auksts
             un mīl ar mani tikai prātot."</p>
             <p>"Jā, bet pie tam es taču neesmu vainīga!" Zelmet
             kundze izsaucās.</p>
             <p>"Ak, tu mani tā atturēji no svešiem kungiem. Tu
             mani vadāji tikai pie vecām dāmām. Kas tad man
             atlika? Tas tak ir sieviešu dabā, iemīlēties kādā
             vīrietī, pat tai sliktākā, ja labāku trūkst tuvumā.
             Un bez tam tev vajadzēja mani atturēt precēt Robertu."</p>
             <p>"Nu, bērns, es domāju, jūsu abu nelaime ir vairāk
             tikai iedomas. Tev trūkst darba un arī Roberts par
             maz strādā... Es runāšu ar krusttēvu. Krusttēvam
             liels iespaids uz Robertu... Katrā ziņā pasaule
             nedrīkst zināt, kāda jauno Landenu laulības dzīve..."</p>
             <p>"Es Robertam labprāt visu piedotu, bet es
             nevaru... Es nevaru! Es redzēju nelāga sapni."</p>
             <p>"Kādu sapni?"</p>
             <p>"Mēs bijām teātrī... sēdējām parketa ložā..."</p>
             <p>"Kas — mēs?"</p>
             <p>"Mēs: tu, es, Roberts un laikam arī krusttēvs...
             Uzveda ,Miņjonu'. Gross jaunkundze dziedāja Miņjonas
             lomu, dziedāja tik aizgrābjoši, ka publika sāka
             pat gavilēt... Te, ko tu gan domā, Roberts pārlec
             ložai pār malu, lec no krēsla uz krēslu, kamēr beidzot
             atrodas uz skatuves un apkampj Gross jaunkundzi,
             kuŗa Robertu kaislīgi skūpsta... Un publika pie tam,
             kā traka, aplaudē un skaļiem kliedzieniem izrāda
             savu piekrišanu... Mammiņ, šis sapnis man rādījās
             tik dzīvi, dzīvi... Es vēl tagad viņu redzu!"</p>
             <p>"Nelaimīgais bērns!" Zelmet kundze asarām acīs
             vilka Almu pie sevis un bučoja tās pieri.</p>
             <p>Abas dāmas ilgāku laiku raudāja.</p>
             <p>Roberts tirgotāju biržā vajadzīgās darīšanas nodarījis
             iebaudīja pie Krepša kafiju ar konjaku ar vislielāko
             ātrumu, baidīdamies, ka tik kāds nepiesēstos pie
             viņa galda un neuzsāktu veikaliskas sarunas. Viņa</p>
             <pb/>
             <p>galva bija pilna ar dažādām domām. Visas šīs domas
             koncentrējās ap Almu, kuŗai viņš iz visas sirds līdzjuta.
             No šķiršanās nevarēja būt ne runa. Jeb tad,
             ja tas notiktu, visai Landenu dzimtai vajadzētu
             izklīst, izšķirties, nobeigt veikalus un doties svešumā,
             lai meklētu jaunus draugus, jaunu dzīvi. Bet tas Robertam
             likās būt neiespējami. Rīgu viņš mīļoja tā,
             ka tam gŗūti būtu bijis no tās aizceļot un palikt uz
             visiem laikiem svešumā. Nē, nē! grēks nebija vēl
             tik liels. Varēja jau vēl ar Almu izlīgt. Bet tad nu
             viņam katrā ziņā vajadzēja izdzēst Gross jaunkundzes
             bildi iz atmiņas... Un Roberts apņēmās buķeti,
             kuŗu tas vakar bija puķu veikalā priekš Gross jaunkundzes
             apstellējis, likt nenosūtīt. Viņš izgāja uz
             ielas, pasauca ekspresi un lika tam puķu veikalā
             pateikt, ka "Landena kungs vairs nevēlas, lai Gross
             jaunkundzei nosūta buķetes uz viņa rēķina". Roberts
             iedeva ekspresim savu karti ar piekodinājumu, lai
             tas puķu veikalā uzdod pagatavot citu buķeti un to
             piesūtīt "Almai Landena kundzei".</p>
             <p>Ekspresi samaksājis, Roberts iesēdās savā eķipāžā
             un nelika vis braukt, kā bija parasts, uz fabrikām,
             bet uz Feldmaņu dzīvokli, kuŗš atradās labi patāļu,
             Pēterburgas priekšpilsētā. Tur nobraucis Roberts
             zvanīja lēnām un pacietīgi ilgāku laiku gaidīja, kamēr
             tam atvēra durvis. Atvērēja bija jaunava, gadu
             deviņpadsmit vai divdesmit veca, bālu, bet pilnu seju
             un tumšiem matiem, skaistule vārda pilnā ziņā.</p>
             <p>Redzēdama savā priekšā grezni ģērbušos kungu
             un uz ielas eleganto eķipāžu, jaunkundze bez kā
             vairāk lūdza Robertu ieiet vienkāršajā zalonā. Ar
             lielu izbrīnēšanos Roberts uzlūkoja jaunkundzi, kuŗas
             vaibsti tam likās būt pazīstami.</p>
             <p>"Mani sauc Robertu Landenu... es nāku mirušās
             Feldmaņa kundzes bēŗu dēļ... Ja nemaldos, tad
             man tas gods ar Feldmaņa jaunkundzi..."</p>
             <p>"Nē, Landena kungs, mani sauc Bertu Lipert... </p>
             <pb/>
             <p>Esmu mirušās Feldmaņa kundzes māsas meita,"
             jaunkundze drebošu balsi runāja.</p>
             <p>"Ļoti priecājos, Lipert jaunkundze..."</p>
             <p>"Nožēloju, ka no Feldmaņiem nav neviena mājās,
             jo jāpošas uz bērēm, kuŗas rītu notiks, tā tad steigšanos
             ļoti daudz..."</p>
             <p>"Zināms... saprotams, cienītā jaunkundze! Izsaku
             jums savu visdziļāko līdzjušanu..."</p>
             <p>Viņš satvēra jaunkundzes roku, kuŗa sāka drebēt.</p>
             <p>"Kas jums kait?" Roberts sabijies jautāja.</p>
             <p>"Nekas, nekas!... Atvainojiet..." Lipert jaunkundze
             apsēdās un elpoja smagi. </p>
             <p>"Ja es jūs traucēju, tad atvainojiet, cienītā jaunkundze!
             Še būs trīs simti rubļu, kuŗus Feldmaņa
             kundzes nāves gadījumā viņas meitu jaunkundzēm
             dāvināju uz bērēm. Lipert jaunkundze, būsat tik
             laipna un paziņosat jau iepriekš Feldmaņa jaunkundzēm
             un zēnam — acumirklī piemirsu viņa vārdu —
             ka mans krusttēvs labprāt uzņemas, paklausīdams
             mirušās Feldmaņa kundzes lūgumu, aizgādību un aizbildniecību
             par viņas vēl nepilngadīgiem vai vientuļi
             stāvošiem bērniem. Bez tam arī uz manu laipnību
             viņi var droši cerēt..."</p>
             <p>Lipert jaunkundze neteica ne vārda. Bailīgu skatu
             viņa lūkojās uz Robertu, kuŗš uzlika uz galda trīs
             simts rubļus un tad, atvadījies, aizbrauca.</p>
             <p>"Cik savādi," Roberts braucot prātoja, "šai jaunajai
             dāmai tik uzkrītoša līdzība ar maniem vaibstiem!
             Vai arī viņa to nemanīja? Kāpēc tā gan
             gluži apjuka un tā baidījās? Nē, pasaulē jau var
             gadīties tuva līdzība, tik tuva, ka jābrīnās..."</p>
             <p>Bet mājai tuvāki braucot Roberta sirds sāka
             nekārtīgi, nevienādi pukstēt. Viņš gribēja mazliet
             atpūsties un tad uzmeklēt Almu, mēģināt ar viņu ja
             ne tūliņ izlīgt, tad vismazākais virzīt viņas domas un
             sirdsprātu priekš sevis uz labo pusi. Gandrīz katru
             laulātu starpā atgadās lietas, kuŗas saceļ un vairo</p>
             <pb/>
             <p>greizsirdību. Bet greizsirdība jau nava ienaids, bet
             spēks, kuŗš cauri lūko mīlestības īstenību. Tikai vaļšķi
             un bezsirdīgi ļaudis nesajūt greizsirdības...</p>
             <p>Drošiem soļiem gāja Roberts uz Almas istabu.</p>
         </div>
         <div type="chapter">
             <head>Divpadsmitā nodaļa</head>
             <p>Cilvēkam nevajaga dzīvot gaŗu mūžu, lai viņš
             piedzīvotu brīnišķīgas dienas. Ir dienas, kuŗas sajauc
             cilvēka prātu, kuŗas dod dzīvei jaunu virzienu, spēku
             vai arī padod vienu vai otru iznīcībai. Neskaitāmas
             dienas paiet, kuŗām nav gandrīz nekādas īpatnējas
             nozīmes, bet tad piepeši uznāk kāda brīnišķīga diena,
             kuŗā tavs liktenis atdzīvojas, tad liekas, it kā kad
             viss grozītos ap tevi, un vakarā tu esi vai nu varonis,
             kuŗš jūtas lepns un drošs, vai ari sirdī sadragāts
             nabags, kuŗš liekas pazudis.</p>
             <p>Roberts Landens dzīvoja jau ilgāku laiku no vienas
             dienas otrā, bez kā tas piedzīvotu lielas sāpes vai
             priekus. Ķildas ar Almu, nepatikšanas veikalā, tas
             viss bija ikdienišķs. Var droši sacīt, ka cilvēks daudz
             ko iepriekš sajūt, lai gan tumši un nenoteikti. Diezin
             kāpēc, bet Roberts jau veselu nedēļu jutās nemierīgs
             un visai nervōzs. Katra ēna viņu baidīja. It sevišķi
             viņš jutās uztraukts, kad tas sāka domāt par tēva
             vēstulēm un citiem papīriem, kuŗi naudas skapja
             apakšējā nodaļā sapakāti pelēja un kuŗus tas arvien
             baidījās cauri lūkot.</p>
             <p>Kādā pēcpusdienā Roberts stāvēja atkal domīgs
             pie naudas skapja, kuŗš atradās tēva istabā. Naudas
             tur nebija, tikai papīri. Tēvs īsi priekš nāves bija
             savam brālim, Roberta krusttēvam, uzdevis, skapja
             atslēgas tik ilgi uzglabāt, kamēr Roberts kļūtu pilngadīgs.
             Skapis bija aizzieģelēts. Kad Roberts sasniedza
             pilngadību, tad krusttēvs tam nodeva noslēpumainā
             skapja atslēgas. Roberts jau vairāk reižu
             bija gribējis skapī atrodošos papīrus cauri lūkot, bet</p>
             <pb/>
             <p>it kā kāda neredzama roka to atturēja. Pašā virsū
             atradās vēstule, uz kuŗas stāvēja adrese: "Manam
             mīļam dēlam Robertam".</p>
             <p>Trīcošu roku Roberts atplēsa vēstuli un lasīja:</p>
             <p>"Mīļais dēls!</p>
             <p>Kāpēc mēs īsti pasaulē dzīvojam, tā mēs nevaram
             zināt. Vai mūsu dzīve stāv tiešā sakarā ar
             dievības likteni, jeb vai mēs esam pavisam šķirti
             no augstākām būtnēm un dzīvojam bez tāļāka
             mērķa, kuŗš atrastos aiz kapa vārtiem? Es ticu,
             ka mūsu dzīve stāv kādā sakarā ar dzīvi aiz nāves
             un iepriekš dzimšanas. Viss jau ir pasaules telpās
             aprēķināts. Katra atoma forma, stāvoklis pasaules
             telpās, iekšējais raksturs ir no pašas mūžības
             sākuma noteikts. Un tāpēc es par savu dzīvi esmu
             atbildīgs un arī neatbildīgs. Es atbildu par visu,
             ko esmu darījis, un cietīšu par saviem grēkiem
             sodu, bet kas atbildēs par mani? Kas savilka šos
             atomus manā tēlā? Kas sastādīja viņus tā, ka tie
             iztaisīja manu personu, radīja produktu, kuŗš atbildīgs
             par sevi, bet ne par saviem faktoriem? Es
             šos atomus nemeklēju bezgalībā! Es tiku dzemdēts.
             Man bija nu jādzīvo! Man gribējās ēst!
             Kāpēc? Ja es būtu pilnīgs radīts, tad man negribētos
             ēst, meklēt pēc barības vielām! Es ēdu,
             augu un gribēju kļūt pilnīgs, bet es tapu vecs! Vai
             lai es par to atbildu? Nē! Es sajutu savu nepilnību
             savā spēkā, kuŗš centās radīt jaunu līdzcilvēcību.
             Un es apkampu sievieti! Es saspiedu
             viņas krūtis vājas, es jutu pats sirdī sāpes, es gribēju
             dzīvot, dzīvot tā, ka būtu caur to izpildīts kāds
             augstāks uzdevums. Mans skats slīdēja no viena
             skaistuma uz otru. Vai lai es par to atbildu, ka
             mana dvēsele iekāroja skaistumu, ka mana sirds
             dzinās, atdot savas asinis daiļuma nākotnei?...
             Nē! Un tomēr es gribu atbildēt par visu līdz ar</p>
             <pb/>
             <p>visu! Visas pasaules saites saista arī mūs. Es
             jūtos brīvs un drošs. Gan Dievs bauslībā saka:
             ,Es piemeklēju tēva grēkus līdz trešam un ceturtam
             augumam, bet tiem, kas manus baušļus tur, tiem
             daru es labu līdz tūkstošam augumam!' Bet kuŗš
             tad ir mūsu visu tēvs?... Dēls, pārdomā labi,
             pirms tu mani, savu tēvu, nolādi. Bet es zinu, to
             tu nevari! Es mantoju dzīves lāstu un atstāju tev
             viņu mirdams. Labprāt es viņu ņemtu sev nāvē
             līdz. Bet tas nav iespējams! Lasi šos papīrus un
             domā, domā!... Dēls, domā, cik brīnišķīgi ir viss,
             viss!... Un nu beidzot es jūtu, ka manas kājas
             top aukstas. Es atdodu savus atomus dabai. Lai
             viņa tos ņem un dzen tāļāk savu trako spēli, bet
             es mirstu!... Ar Dievu!</p>
             <p>Jānis Roberts Landens."</p>
             <p>Roberts stāvēja kā sastindzis. Viņš ieslēdza vēstuli
             naudas skapī. Ātri tas gribēja steigties ārā,
             svaigā gaisā, lai nedomātu nekā, jo prāti tam apjuka...
             Ko šie tēva vārdi varēja nozīmēt?... Vai
             kāds tēva noziegums varēja caur šiem papīriem tikt
             atklāts?</p>
             <p>Roberts satvēra platmali un gribēja iet un iet
             stundām, pārdomāt un atkal pārdomāt par visu, kā
             tēvs bija rakstījis, bet Fricis nāca tam pretī, nesdams
             kādu vizītkarti.</p>
             <p>"Cienīgs kungs! kāda dāma vēlas ar jums runāt!"</p>
             <p>"Berta Lipert," Roberts lasīja un deva Fricim zīmi,
             lai tas dāmu iz zalona noved uz viņa istabu. Roberts
             pats devās turpu papriekšu.</p>
             <p>"Lūdzu, atvainojiet, Landena kungs, ka es jūs tik
             neparastā kārtā traucēju," Berta stomījās, kad Roberts
             ar viņu bija apsveicinājies. Tālāk viņa nevarēja
             parunāt. Viņa juta lielisku smagumu galvā, jā,
             visā ķermenī.</p>
             <p>"Lūdzu, apsēžaties, jaunkundze," Roberts viņu</p>
             <pb/>
             <p>uzaicināja, arī pats juzdams vajadzību, nosēsties,
             kājas tam tirpa, un viņš noslīdēja krēslā.</p>
             <p>Labu brīdi viņi abi klusēja. Roberts lūkojās uz
             zaļgano grīdsegu, kuŗā bija izšūtas sārtas puķes un
             pūķi, kuŗi platām rīklēm apdraudēja Amoru. Amors
             slēpās aiz puķēm, un uzvilktu stopu mērķēja bultu
             uz pūķi. Šīs fantastiskās bildes pēc Berta uz brīdi
             aizmirsa savu apkārtni. Viņa pamodās tikai tad,
             kad Roberts klusā balsī jautāja:</p>
             <p>"Ar ko es jums, cienīgā jaunkundze, varētu pakalpot?"</p>
             <p>Neizsakāmas bailes sagrāba Bertu. Viņa gribēja
             aizsteigties, bet tai trūka spēka, un kā valgos krituse
             stirna, viņa ar neizsakāmu žēlumu lūkojās uz Robertu.</p>
             <p>"Ak, cienīgs kungs, tas nevar but, tas viss ir
             sapnis!" viņa šņukstēja.</p>
             <p>"Vai jums notikuse kada pārestība, no manas vai
             manu veikalu personāla puses?" Roberts jautāja.</p>
             <p>"Nē, nē, tas ir briesmīgi! Es negribu jūs satricināt.
             Ļaujiet man atkal iet!"</p>
             <p>Viņa gribēja piecelties, bet Roberts to satvēra pie
             rokas un lūkojās viņai acīs.</p>
             <p>"Es sāku nojaust," viņš klusā drebošā balsī teica,
             "ak Dievs! un kāpēc es to agrāki nenojaudu!"</p>
             <p>"Jūs ziniet, visu ziniet?" Berta, elpu aizrāvuse,
             jautāja.</p>
             <p>"Es nojaudu... Jums ir ģīmja pantos uzkrītoša
             līdzība..."</p>
             <p>"Es esmu jūsu māsa, Landena kungs!"</p>
             <p>Viņa piecēlās un gribēja steigties pie loga, lai to
             attaisītu. Viņai bija vai jānosmok. Bet Roberts to
             satvēra un apkampa cieši, cieši.</p>
             <p>"Mana māsa!" viņš čukstēja, "sveika, mana
             māsa!"</p>
             <p>Asaras viņam sāka aumaļām plūst pār vaigiem.
             Arī Berta raudāja.</p>
             <p>"Laid mani," viņa lūdzās.</p>
             <pb/>
             <p>"Nē, tu paliec te! Tu esi mana māsa? Stāsti,
             stāsti man, kur tu līdz šim uzturējies!"</p>
             <p>"Laid mani, esmu ārlaulības bērns!"</p>
             <p>Šos vārdus izteikuse, viņa sevī sajuta stipru rūgtumu,
             un šis rūgtums viņai deva dūšu. </p>
             <p>"Es tevi gribēju vel redzēt, gribēju tev izstāstīt,
             ka mums abiem ir viens tēvs..."</p>
             <p>Roberts nobučoja vēl reiz Bertas vaigus, tad tas
             izsteidzās ārā un steigšus kāpa pa trepēm, lai
             uzmeklētu Almu.</p>
             <p>Bez kādām ceremonijām viņš atrāva durvis un
             sauca:</p>
             <p>"Alma, nāc! Te ir mana māsa! viņa ir te!"</p>
             <p>Tad smiedamies viņš devās atkal pa trepēm lejā.
             Alma to noturēja par ārprātīgu. Baiļu sviedrus
             svīzdama viņa steidzās Robertam pakal. "Droši vien
             Roberta slimība atkārtojas, viņam ir uznākušas
             halucinācijas," Alma nodomāja. Bet Roberta istabā
             tā tiešām ieraudzīja sievieti melnās sēru drānās.</p>
             <p>"Tā ir mana māsa... un te mana sieva!" Roberts
             gribēja abas dāmas vienu otrai priekšā stādīt. Šajā
             brīdī viņš tiešām izskatījās nenormāls, sajukušiem
             matiem, zvērojošām acīm. Viņš gribēja satvert Almu,
             kuŗa kavējās ar svešo dāmu apsveicināties, un vest
             to pie Bertas, bet Alma uzmeta Robertam baidošu
             skatu un izsteidzās ārā.</p>
             <p>"Redzi, mēs tomēr neesam brāļi un māsas. Mūsu
             tēvs ir mūs slikti audzinājis..."</p>
             <p>"Nē, nē! es tevis neatstāšu. Tu esi mana māsa,
             un tevis neviens nedrīkst aizdzīt. Mans tēvs bija tevi
             apslēpis... Stāsti, kur tu uzturējies..."</p>
             <p>"Jā, tāpēc es jau šurp atnācu. Es vispirms tevi
             gribēju sagatavot uz to caur vēstuli. Bet es apdomājos.
             Vēstule varētu nākt viegli cita rokās. Es
             gribēju, lai mūsu radniecība paliktu noslēpums tikai
             tevis dēļ, jo es biju nodomājuse atkal aizceļot. Pat
             manas māsīcas, Feldmaņa jaunkundzes nezina, ka</p>
             <pb/>
             <p>tavs tēvs ir arī mans tēvs. Mana māte pieņēma pēc
             tam, kad tavs tēvs tai ieiīkoja dzīves vietu vispirms
             Ģenfē, pēc tam Stutgartē, citu vārdu. Visiem tika
             teikts, ka mana māte ir atraitne, kuŗai vīrs pēc pāŗa
             mēnešu laulības dzīves miris. Arī Feldmaņu familijā
             necēlās nekādas šaubas par to. Māte man noslēpumu
             atklāja, kad tā jau gulēja uz miršanas gultas.
             Šī ziņa mani satrieca ne mazāk, kā mātes nāves
             brīdis. Svešais kungs, kuŗš mūs Stutgartē katru
             gadu vismaz vienu reizi uz pāri dienām apmeklēja,
             un kuŗš man bija jāsauc par krusttēvu, nebija nekas
             cits, kā mans tēvs... Mēs ar māti dzīvojām labos
             apstākļos, naudas mums netrūka, jo, kā māte teica,
             ,krusttēvs' priekš manis bankā noguldījis 30.000 markas
             zeltā'..."</p>
             <p>Berta apklusa. Viņa bija uztraukumā visai noguruse.
             Roberts to manīja. Viņš pazvanīja. Fricis
             ienāca. Un Roberts pavēlēja ienest zelteri un glāzi
             vīna. Berta ieņēma no vīna labu malku. Tas viņai
             deva mazliet stiprumu.</p>
             <p>"Lūdzu, pastāsti man, kā tava māte aizkļuvuse
             uz ārzemēm, — vai mans tēvs ar viņu še Rīgā vai
             ārzemēs iepazinās?"</p>
             <p>"Feldmanim, Landenu veikalu grāmatvedim bijis
             reiz tas gods, savu principālu saukt savā dzīvoklī par
             viesi. Tur mans tēvs iepazinies ar manu māti, kuŗa
             uzturējusēs toreiz pie māsas un vairāk nekā vienam
             vīrietim patikuse. Tava māte toreiz jau slimojuse.
             Caur Landena gādību mana māte tikuse pieņemta
             par Landena kundzes pavadoni uz ārzemēm. Pēc
             diviem gadiem pienākuse Rīgā Feldmaņiem ziņa, ka
             mana māte saderinājusēs ar kādu Lipertu. Bet tas
             viss bija tikai komēdija. Mana māte bija tapuse pa
             tam par Landena mīļāko. Un kāds Liperta kungs,
             kuŗš būtu manas mātes vīrs bijis, nav nekad dzīvojis...
             Noslēpumu dabūjuse zināt, es būtu māti nepiekusuši
             lūguse, lai tā ceļo uz Rīgu. Bet viņa toreiz</p>
             <pb/>
             <p>bija tik vāja, ka nespēja iz gultas piecelties. Tiklīdz
             tā tika apglabāta, kad es tūliņ sāku posties, lai atbrauktu
             šurp uz Rīgu. Rūgtas domu pilnas stundas,
             jā, dienas es esmu pēc manas mātes nāves pavadījuse..."</p>
             <p>"Nebēdājies, es būšu tavs brālis, es tevi aizstāvēšu."</p>
             <p>"Es tev pateicos, Robert. Mana sirds ir it kā
             atvieglota. Pirms es aizceļoju, tad ļauj man vēl reiz
             ar tevi satikties. Es došos atpakaļ uz Ģenfi, kur
             mana māte dus aprakta..."</p>
             <p>"Es tevi pavadīšu līdz turienei... Jau sen esmu
             gribējis ceļot. Reiz pat izmeklēju sev pavadoni. Bet
             galu galā nekas neiznāca. Arī bagātais nevar katru
             reizi aizbraukt, kad tam tīkas."</p>
             <p>"Tagad es jūtos droša. Es domāju sākumā, ka tu
             mani aizdzīsi, kā citi to ar nelikumīgiem bērniem
             dara. Tu mani atzīsti par savu māsu, jā?"</p>
             <p>Berta tik mīļi stiepa abas rokas Robertam, ka tas
             nevarēja atturēties tās nenoskūpstījis.</p>
             <p>"Tu esi mana māsa... Bet nu iesim pie tēva
             papīriem, kuŗi arī laikam pa otru lāgu man atklās šo
             noslēpumu. Proti, tēva naudas skapī, kuŗu es vairs
             nemaz vai ļoti reti lietoju, atrodas vēstule un papīri,
             kuŗi satura noslēpumu. Tūliņ pēc pilngadības sasniegšanas
             man bija tiesības šos papīrus lasīt, bet es
             to neesmu darījis, izņemot vienu vēstuli, kuŗa man
             bija adresēta. Šo vēstuli es nupat priekš kādām pāra
             stundām atplēsu. Un te ienāci tu... Tagad iesim
             un pārliecināsimies, ko noslēpumainie papīri satura..."</p>
             <p>"Bet varbūt tie attiecas uz ko citu!" Berta
             ieminējās.</p>
             <p>"Nē, tas nevar būt. Iz rindiņām, kuŗas es izlasīju,
             varu droši slēgt, ka vēstules attiecas uz sakaru starp
             tavu māti un manu tēvu. Iesim..."</p>
             <p>Roberts, kā visi nervōzi cilvēki, gribēja tūliņ vai
             visu izdarīt, kas tam šajā lietā būtu darāms. Viņš</p>
             <pb/>
             <p>noslēpumu gribēja atklāt tūliņ arī krusttēvam un
             citiem dzimtas locekļiem.</p>
             <p>"Iekams es tēva papīrus neesmu izlasījis, es negribu
             spriest, vai šie tēva apslēptie darbi ir noziegums
             vai nē," Roberts, kā aktieris komēdiju spēlējot,
             runāja. Viņi iegāja vecā Landena istabā. Apzeltītais
             galda pulkstens stāvēja mierā. Viņš rādīja to
             stundu, kad vecais Landens bija aizvēris acis uz
             mūžīgu dusu. Pie sienām atradās pelēkas veclaiku
             bildes: tēlojumi iz Ģetes "Vertera", "Lapsas Kūmiņa"
             un "Hermaņa un Dorotejas". Vecais Landens bija
             liels Ģetes mūzas cienītājs bijis. Viņa kaislības stāvēja
             tuvā radniecībā ar Ģetes kaislībām. No šīs
             dienas Roberts bildes tēva istabā uzlūkoja ar citādu
             skatu. Viņš tām deva vietēju vēsturisku nozīmi.
             Tikai Grietiņas tēla te trūka. Un Robertam izlikās,
             it kā kad tas Grietiņas bērnu būtu ievedis vecā
             Fausta istabā.</p>
             <p>Roberts atslēdza naudas skapi un izcēla iz tā
             veselu paku vēstuļu. Paku atraisot viņa rokas drebēja,
             un nemierīgu skatu viņš raudzījās uz Bertu,
             kuŗa aplūkoja bildes iz "Vertera". Bertai bija tā ap
             sirdi, it kā kad tā atrastos tēva mājās pēc tāļa, tāļa
             ceļojuma un nu varētu baudīt dzimtenes laimi pēc
             patikšanas. Klusiņām viņai sāka asaras līt par to,
             ka viņa bija bārenīte. Nekad viņa vēl nebija sajutuse
             tik stipri šo savu bāŗa stāvokli, kā šodien, kur
             tā uzmeklēja sava tēva dēlu.</p>
             <p>"Te, klausies, māsiņ!" Roberts sauca, atlocītu
             papīra lapu rokā turēdams. Bet pirms tas lasīja, viņš
             aizslēdza durvis. Aiz rokas satvēris Bertu, viņš to
             vilka uz dīvāna, aptvēra labo roku viņai ap viduci un
             sāka lasīt. Bertai tas bija neparasts. Viņa nosarka
             un nezināja, ko darīt.</p>
             <p>"Nebīsties, es esmu tev brālis!" Roberts teica, un
             tad viņa apmierinājās.</p>
             <p>"Mans mīļais dēls!" Roberts atkārtoja otru reizi,</p>
             <pb/>
             <p>iesākdams lasīt tēva piezīmi, kuŗa bija vēstulei
             pielikta. "Kad šīs rindiņas nāks tavās rokās, tad es
             jau dusēšu kapā. Mans gars būs Augstā Soģa
             priekšā. Apmierinājies tāpēc un lasi visas šīs vēstules
             ar apdomu, jeb ja tas tevim izliekas par daudz,
             tad vismazākais kādas. Un kad tu esi par manu
             sakaru ar Annu Elcberg, sauktu Anna Lipert, skaidrībā..." 
             "Redzi!" Roberts dzīvi iesaucās, "šie
             papīri tiešām attiecas uz tavu māti un tevi..." —
             "tad uzmeklē, es tevi no visas sirds lūdzu, uzmeklē
             vismazākais tavu māsu, ja es tā viņu drīkstētu tavā
             klātbūtnē saukt. Manu un Annas Elcberg bērnu
             sauc Bertu Lipert. Viņa uzturas vai nu Ģenfē vai
             Stutgartē. Bet es vēlētos, ka viss šis notikums paliktu
             dzimtas noslēpums. Klātpieliktās vēstules vari
             iznīcināt. Īsumā varu tev visu gājienu attēlot. Pie
             Feldmaņa, mana grāmatveža, es iepazinos ar Annu
             Elcberg, Feldmaņa sievas māsu. Tava mammiņa bija
             jau toreiz slima, var sacīt tikpat slima miesīgi, kā
             garīgi. Viņa manis beidzot neieredzēja pavisam,
             lasīja tikai svētus rakstus, sauca mani par grēcinieku,
             lai gan es neapzinājos neko sevišķi svarīgu grēkojis.
             Es tomēr viņu paturēju mīļu. Lai gan es jau biju
             vīrs no 45 gadiem, tak es jutu sevī jaunības sparu un
             gribu uz dzīvi. Un taisni šajā laikmetā, kur griba
             uz dzīvi man trieca kā ārprātīga asinis caur dzīslām,
             es iepazinos ar Annu Elcberg un iemīlējos viņā tā,
             ka man viss cits izlikās niecīgs, salīdzinot ar viņu.
             Tu, Robert, toreiz jau varēji izrunāt vārdus: mamma
             un papa. Un katrs tavs nevainīgais skatiens man
             iedūrās kā asmens krūtīs. No savas sievas, tavas
             mātes šķirties es turēju par neiespējamu. Es arī
             nedrīkstēju izrādīt, ka esmu Annā Elcberg iemīlējies.
             Feldmaņu dzimta bija stingri audzināta, un Anna tika
             turēta zem stingrākās uzraudzības. Es apbēru Feldmaņus
             ar dāvanām un labvēlību, liku Annai mācīties
             svešas valodas, ņemt klavieru un dziedāšanas stundas.</p>
             <pb/>
             <p>Vēlāk man izdevās pierunāt sievu, lai tā ņem
             Annu līdz par savu pavadoni uz ārzemes veselības
             avotiem. Mazliet vēlāk arī es aizceļoju.</p>
             <p>Mīlestību atklāt nav gŗūti, ja jauneklis mīlē jaunavu.
             Bet ja precējies vīrs mīlē jaunu skuķi, tad
             lieta ir pavisam citāda. Mēs: es, mana sieva un
             Elcberg jaunkundze uzturējāmies jau vairāk nedēļas
             Gasteinā. Toreiz Gasteina bija moderna peldu vieta.
             Eiropas polītikā radās stipra kustība, runāja par
             nākošiem kaŗiem. Un tiešām, drīz vienā, drīz otrā
             peldu vietā saradās Eiropas diplomāti, lai spriestu
             par viņas nākotni. Gasteinā satikās pāris augstu
             valdinieku, un no tā brīža šī peldu vieta kļuva jo
             moderna. Manai sievai iekārojās redzēt augstus
             vīrus. Tad mēs braucām turp. Gasteinas jautrā
             dzīve, koncerti, balles, viesības man maz patika.
             Tikai uz īsu brīdi es ļāvos no tamlīdzīgiem laika kavēkļiem
             sevi apmānīt. Manas domas pastāvīgi grozījās
             ap Elcberg jaunkundzi, kuŗa bija uzziedējuse
             kā puķe. Mana sieva sēdēja stundām uz viesnīcas
             verandas un apbrīnoja dažādu tautību augstus vīrus.
             Viesnīcas sulainis atradās allaž viņas tuvumā, un tam
             vajadzēja viņai izstāstīt, kas kuŗš par vīru. Caur
             lorneti tā nolūkojās vienam un otram pakaļ, un tā
             pagāja labs laiks, bez kā tā būtu apvaicājusēs par
             manu gaitu vai veselību. Piepeši viņa kļuva pavisam
             vāja. Baiļu jūtas viņu pārņēma. Tad viņa ieslēdzās
             ar Elcberg jaunkundzi gandrīz veselām dienām
             istabā un sarunāja milzum daudz bez īsta prāta un
             jēgas. Pa tam kaislība manī pret Elcberg jaunkundzi
             pieņēmās ar katru dienu. Es mēģināju izbēgt savām
             domām. Vairāk reižu es sevi norāju: topi rāms un
             izturies, kā goda vīram pieklājas. Bet atkal un atkal
             Elcberg jaunkundzes tēls stādījās man priekšā, ja arī
             es vientuļi savā istabā lasīju vai rakstīju. Es sāku
             ticēt, ka pasaulē iet apkārt ļauns gars, kuŗš ļaudis
             kārdina. Bet kā atsvabināties no šī ļaunā gara: tā</p>
             <pb/>
             <p>es nezināju. Reiz es sataisījos braukt atpakaļ uz
             Rīgu un atstāt sievu ar viņas pavadoni Gasteinā. Un
             tomēr man trūka spēka to izdarīt. Es paliku tur.
             Elcberg jaunkundze mani bija tikpat vai apbūruse.
             Beidzot es noņēmos izteikt viņai, ka es to mīlu. Kādreiz,
             kad mana sieva pašlaik atradās pēcpusdienas
             guļā, es ar Elcberg jaunkundzi satikos uz verandas.
             Es nevarēju ne par ko izrunāt to, kas bez šaubām
             bija ļauns. Es izmisu pavisam. Nākošā dienā es
             iegādājos sev spožu ieroci. Tas bija sešu šāvienu
             revolvers. Kam dzīvot, es domāju, kad ikdienas tevi
             ļaunums moca? Viens šāviens, un visi nieki izput!
             Kā tas īsti notika, to es vairs tik labi neatminu, bet
             zinu, ka man vajadzēja vēl tikai paspiest ieroča
             atsperi, un es būtu bijis gatavs. Bet taisni šajā brīdī
             durvis tika atrautas, un Elcberg jaunkundze pārbijusēs
             iesaucās: ,Kundze mirst!' Es nosviedu ieroci
             un steidzos uz manas sievas istabu. Viņa vēl nemira,
             tai bija uznācis tikai ģībonis. Es atminu, cik
             lielas dusmas mani vispirms pārņēma tāpēc, ka viņa
             vēl nemira. Bet tad es lūkojos stingri un ilgi savas
             sievas bālajā vaigā, un mani pārņēma lieliskas žēlabas.
             Šīs bālās, sausās lūpas es daudzkārt biju skūpstījis.
             Tā, kas tur gultā gulēja, bija mana mīļā sieva,
             kuŗai es biju zvērējis uzticību līdz nāvei. Es raudāju
             gauži, gauži — Elcberg jaunkundzes klātbūtnē. No
             tā brīža, kur tā mani ar spožu ieroci rokā bija redzējuse,
             viņa ļoti bijās no manis. No katras sarunas ar
             mani viņa mēģināja izvairīties. Beidzot mana sieva
             aizvēra acis uz mūžīgu dusu..."</p>
             <p>Roberts apstājās lasīt. Viņš brītiņu lūkojās domīgi
             uz Bertu un tad teica: "Tu neesi ārlaulības
             bērns, tu esi mana pusmāsa..."</p>
             <p>Berta dziļi nosarka. Katrs vārds, kas zīmējas uz
             viņas dzimtību, to aizskāra līdz sirds dziļumiem.</p>
             <p>"Nu, lūdzu tāļāk," viņa klusi teica.</p>
             <p>Un Roberts turpināja.</p>
             <pb/>
             <p>"Es biju brīvs. Vispirms es nodomāju apprecēt
             Elcberg jaunkundzi. Bet iekams es paguvu viņu bildināt,
             es dabūju zināt, ka viņai esot sakars ar kādu
             no italiešu mūziķiem, kuŗi ārstības nama orķestrī
             spēlēja. Šis mūziķis man tika rādīts. Tas bija daiļš
             vīrietis, kuŗā vai visas sievietes ar labpatikšanu nolūkojās.
             Mans uzdevums no Feldmaņa kundzes puses
             bija aizvest Elcberg jaunkundzi atpakaļ uz Rīgu. Viņa
             bez kādas pretošanās brauca turpu, pavadīdama
             manu sievu uz viņas pēdējo dusu. Pēc bērēm tā
             radiem bija izskaidrojuse, ka tai esot jābrauc atpakaļ
             uz ārzemēm, jo viņa esot saderinājusēs. Nekas viņu
             nevarēja no šī ceļojuma atturēt. Es paliku Rīgā. Un
             Elcberg jaunkundze aizbrauca uz ārzemēm. Bet es
             nevarēju palikt vientulis. Es ceļoju uz — Gasteinu,
             jo zināju, ka viņa turpu brauca. Tiešām viņa uzturējās
             Gasteinā. Es viņu biedināju no italieša, bet
             viņa mani uzlūkoja dusmīgi un aizsteidzās. Tā pagāja
             pāris nedēļu. Izdzirdu, ka italiešam būšot kāzas
             ar Elcberg jaunkundzi. Dabūju zināt dienu un laiku,
             kad un kur laulāšana notikšot. Nogāju uz katoļu
             baznīcu, kuŗā pāri laulāja. Viņi bija salaulāti, un es
             sagrauzts devos uz viesnīcu. Nekad es vēl nebiju
             sevī sajutis tik stipru mīlestību, kā to brīdi. Es būtu
             atdevis visu, visu, lai tikai iegūtu Elcberg jaunkundzi
             par savu. Bet nu bija par vēlu. Nakti es pavadīju
             drudzī. Otrā dienā es taisījos aizbraukt uz Rīgu.
             Mani turpu sauca svarīgas veikala darīšanas. Lietas
             bija iepakātas. Rēķins viesnīcā samaksāts, kad sulainis
             man piemeldēja dāmu. Manā istabā ieskrēja
             Elcberg jaunkundze, izmisuse, noraudājusēs, un lauzīja
             rokas: ,Viņš ir projām, viņš mani atstāja!' Proti,
             skaistais italietis pašā kāzu vakarā bija dabūjis zināt,
             ka policija tam uz pēdām, dažādu nedarbu dēļ. Viens
             no italieša ienesīgākiem veikaliem bija mīlināšanās
             ar bagātniecēm un daudzkārtīgas laulības. Īsi sakot:
             italietis bija vairāku dzīvu sievu vīrs. Viņš kāzu</p>
             <pb/>
             <p>vakarā bija aizbēdzis, paņemdams Elcberg jaunkundzes
             naudu un rotas lietas līdz. Elcberg jaunkundze
             bija tagad Pučini kundze, bet pats zignors Pučinijs
             bija tāļu aiz kalniem...</p>
             <p>Es lūkoju apmierināt Annu. Un viņa izmisušiem,
             pusārprātīgiem skatiem raudzījās uz mani un daudz
             reižu atkārtoja: ,Vai tas var tik tā būt? Vai tas nav
             sapnis?'</p>
             <p>Es saņēmu dūšu un tvēru roku ap Annas viduci.
             Viņa neteica nekā. Es viņu noskūpstīju. Viņa nerunāja
             ne pušplēsta vārda... Un pēc pāra dienām
             Anna bija tapuse mana mīļākā..."</p>
             <p>"Diezgan!" Roberts iesaucās, "tagad mēs diezgan
             zinām!"</p>
             <p>Viņš ieslēdza papīrus skapī un staigāja nemierīgs
             pa istabu. Beidzot viņš nostājās stingri Bertai
             priekšā un jautāja drebošu balsi: "Tavas asinis ir
             manām asinīm rada... Vai tu esi spējīga mani
             saprast?"</p>
             <p>"Jā... lūdzu... es tevis nesaprotu, lūdzu izteikties
             skaidrāki..."</p>
             <p>"Nu, redzi, tu manis nesaproti, jā, tu manis nevari
             saprast... Bet es tev tomēr teikšu. Es esmu nelaimīgs.
             Mani šī nabadzīgā dzīve neapmierina. Es
             gribu mirt. Vai tu negribi ar mani iet nāvē?..."</p>
             <p>Berta uzlēca aiz bailēm no krēsla. Roberta acis
             spīdēja kaislīgās nāves ilgās. Un Berta ar katru
             nervu, likās, sajuta Roberta dziņu pēc nebūtības.
             Viņa gribēja aizsteigties, bet Roberts to saturēja.</p>
             <p>"Māsa, nebīsties! Es neesmu ikdienišķīgs cilvēks,
             kuŗš ēd un dzeŗ un jūtas laimīgs, kad tas labu veikalu
             noslēdzis. Es jau sen esmu šo niecīgo, melīgo
             dzīvi nolādējis, un sava tēva dēļ es to no savas puses
             nolādu uz visiem laikiem. Mana griba bija izaugt
             lielam un stipram. Bet mans tēvs bija nespējīgs radīt
             dēlu, kuŗam vara un spēks. Es esmu nīkulis. Man
             nav pasaulē prieka. Vai tev ir?"</p>
             <pb/>
             <p>"Man ir!" Berta tikko dzirdoši čukstēja, "man ir
             liels prieks dzīvot! Es esmu jauna. Kas man būtu
             par iemeslu mirt?"</p>
             <p>"Tu esi dabas verdzene!" Roberts kaislīgi iesaucās,
             "daba manu tēvu ir tāpēc dzinuse pie Annas Elcberg,
             lai tai tiktu labāki kalpots, nekā vecā Landena sievas
             dēls to dara. Es esmu lepns. Es spļauju šai dabai
             acīs, šai nekārtīgai palaidnei, kuŗa tiepjas ar savu
             likumu, ka būtei jākaŗo savas uzturas dēļ. Bet es
             nu, lūk, negribu dabai kalpot. Es gribu sevi iznīcināt..."</p>
             <p>Berta, nomanīdama, ka Roberts ir slims gars,
             izmuka priekšiņā. Ātri viņa uztērpa virsdrānas, lai
             steigtos no Landenu mājas projām.</p>
             <p>Kad Berta bija aizgājuse, tad Roberts it kā atmodās.
             Viņš saņēma visus spēkus, lai atturētos no prātu
             sajukšanas. Viņam bija gŗūti, ļoti gŗūti ap sirdi.</p>
             <p>"Es gribu mīlēt, mīlēt un mirt!" viņš noņēmās...</p>
             <p>To pašu vakaru tas ieradās pie Gross jaunkundzes.
             No vaiga tam nevarēja nebūt noskārst, kādas dvēseles
             cīņas tas pēdējās stundās izbaudījis. Tikai savāds,
             gurdens bālums Roberta sejā mazliet dziedātāju
             sabaidīja.</p>
             <p>"Jūs nākat!" Gross jaunkundze izsaucās, "cik tas
             labi... es jūs gaidīju!"</p>
             <p>"Es jūtos tiešām laimīgs," Roberts pārliecinošā
             balsī runāja, "jūs atkal redzēt. Mani šurpu aicināja
             nākotne. Es gribu atkal dzīvot, bet bez jums, jaunkundze,
             dzīvot es nevaru. Es jūs mīlēju!"</p>
             <p>Gross jaunkundze bija pārsteigta. Viņa nosarka
             un sajuka, bet laikā saņēmās.</p>
             <p>"Jūs, Landena kungs, esiet precējies, tā tad no
             jūsu mīlestības pret mani nevar būt ne runa..."</p>
             <p>"Es gribu, lai es un Alma tiekam šķirti. Mēs nesaderam.
             Es vēlos jūs par savu sievu!"</p>
             <p>"Paldies!" Gross jaunkundze pusirōniski čukstēja,
             "es mīlu jau citu. Jūs nākat par vēlu!"</p>
             <pb/>
             <p>"Es to zināju... Jūs mīlat Klermongu. Klermongs
             jūs nemīlē, bet es jūs mīlu. Es jūs no pirmā acumirkļa,
             kur es jūs ieraudzīju, mīlu. Jūs esiet pirmā
             sieviete, kuŗu es tiešām mīlu..."</p>
             <p>"Man liels gods, bet es esmu dziedātajā, māksliniece,
             brīva sieviete un mīlu to, kuŗš man patīk..."</p>
             <p>"Tad jūs mani nicināt? Par vienu skūpstu no
             jums es atdodu visu savu mantu!" Roberts kaislīgi
             dvesa.</p>
             <p>Šajā brīdī, kur Roberts visu savu bezvīrišķību izrādīja,
             Gross jaunkundze pasmējās un uzsita plaukstu
             uz galda: "Še, Landena kungs, izrakstāt man čeku uz
             100.000 rubļiem, un es jums došu trīs bučiņas."</p>
             <p>Roberts jutās ievainots. Viņš nevarēja tāda nevainības
             cinisma panest.</p>
             <p>"Kāpēc tad tik bučiņas vien? Vai tad mēs nevaram
             precēties? Jums piederēs viss, kas man pieder!"</p>
             <p>"Es izlūdzos sev apdomāšanās laiku. Jūs esiet
             zināms ļoti bagāts. Bet bagātība manā mīlestības
             izvēlē ir sāņu lieta. Pagaidīsim, kamēr es jūsos iemīlējos!"</p>
             <p>Viņa saslējās cēli pie klavierēm un smējās.</p>
             <p>"Jūs mani atraidiet? Tad jūs mani dzenat nāvē...
             Jā, jā, tas ir vienīgais, kas man vēl atliek... Vienalga,
             še jums čeks uz 100.000 rubļiem. Bučot es jūs
             nebučošu. Es atrodos uz daudz augstāka gara pakāpiena,
             nekā Klermongs. Lai tas jūs bučo!"</p>
             <p>Čeku izrakstījis, tas to uzsvieda uz galda un ātri
             atstāja istabu. Viņa stingrs nodoms bija teikt pasaulei
             ardievas.</p>
         </div>
         <div type="chapter">
             <head>Trīspadsmitā nodaļa</head>
             <p>Pirmais sniegs un viegla sala bija saveduši uz
             Rīgas ielām simtām kamanu, kuŗu priekšā zirgi dīžājās,
             vizinādami kažokos tērptās dāmas un kungus.
             Privāteķipāžas un fūrmaņu jūgi grieza izveicīgi cita</p>
             <pb/>
             <p>citai ceļu. Dažs pajūgs bultveidīgi aizšāvās pa
             Aleksandra bulvāri un nozuda aiz stūŗa. Kāda nozīme
             šādai vizināšanai? Vai tas ir mērķis? Kurp
             steidzas šīs spožās eķipāžas uz pirmā sniega? Lūk,
             tas ir cilvēka nerimstošais gars! Viņa mērķis ir kustēties
             ātri, dedzīgi! Nemiers uz mieru! Ātrs brauciens
             rada savādas, saldas šausmas krūtīs! Dzīvībai nav
             cita veida, kā kustība. Kustība turp un šurp pa plašo
             pasauli, tā ir vienīgā cilvēka laime, kuŗu tam atņem
             vienīgi nāve.</p>
             <p>Roberts brauca ar savu melno "Cerberu". "Cerberus"
             stiepās visžiglākā ātrumā, bet Roberts to
             trieca vēl vairāk, tā ka daži gaŗāmgājēji ar bailēm
             nolūkojās uz braucēju un melno spīdošo zirgu. Roberts
             juta savā priekšā mežonīgo kustoņa dzīvību un
             spēku. Tas viņu rāva uz priekšu, vai tas viņu nevarēja
             glābt, aizvest projām iz Rīgas? Tiešām Robertam
             bija tā ap sirdi, it kā kad tam vajadzētu braukt
             ārā iz šiem nākotnes gŗuvešiem — skaidrībā, brīvībā
             un tīrā gaisā. Pilsētā nav tīra gaisa, un pilsētā
             nav arī tīra gara. Pilsētām vajadzēja dot tikai vienu
             no diviem vārdiem: Zodoma vai Gomora!</p>
             <p>Negribot Roberts uzšāva "Cerberam" ar grožu.
             "Cerberus" iekaisa un sāka pilnīgi trakot. Viņš skrēja
             pa Aleksandra ielu ārā uz vārtu pusi, un Roberts
             katru acumirkli sagaidīja, ka kamanas tiks pret citām
             eķipāžām sadragātas. Bet brauciens pagāja laimīgi
             līdz dzelzceļam. Pašu laiku gāja vilciens. "Cerberus",
             nevarēdams brīvu ceļu atrast, sitās acumirklī
             uz labo pusi. Roberts sajuta smagu sitienu pret plecu.
             Viņš pazaudēja samaņu. "Cerberus" ietvērās ar ilkss
             galu tuvējā dārza sētā. Tas drebēja pie visas miesas
             un kūpēja baltiem tvaikiem. Ap Robertu sakrājās
             pulciņš laužu, pa lielākai daļai fabrikas strādnieki.
             Viņi nosprieda, ka nelaimīgais kungs esot jāienes
             tuvējā restorācijā "Sans-Souci" un ka vienam esot
             jāiet pēc ārsta.</p>
             <pb/>
             <p>"Ā, es viņu pazīstu," viens no klātpienākušiem
             iesaucās, "tas ir Landens."</p>
             <p>"Landens ir labs kungs," otrs piezīmēja, "visi saka,
             ka viņš esot labs."</p>
             <p>"Bet runā, ka tas neesot pie pilna prāta," trešais
             gvelsa.</p>
             <p>Beidzot pie Landena nostājās kāds noskrandājies,
             pajauns vīrietis. Viņš satvēra Robertu pie abiem
             pleciem.</p>
             <p>"Ņem pie kājām," viņš uz vienu no klātesošiem
             teica, "un ienesīsim viņu tur..." Viņš pameta ar galvu
             uz "Sans-Souci".</p>
             <p>Robertu ievietoja vienā no "Sans-Souci" mazajiem
             kabinetiem, kuŗi īstenībā cilvēku labdarībai nav
             nolemti, bet žūpībai un netiklībai.</p>
             <p>Pirms ārsts atnāca, Roberts pamodās no ģīboņa.
             Viņš mēģināja pacelt galvu, bet nevarēja.</p>
             <p>"Palīdzat man novilkt paletonu," Roberts klusā
             balsī teica uz skrandaino vīrieti, "es gribu mirt..."</p>
             <p>Viņš stipri un dziļi kunkstēja. Klātesošie: saimniece,
             sulainis, divas tingeltangel-dziedātājas un
             skrandainais vīrietis baidījās izpildīt Roberta vēlēšanos.</p>
             <p>"Pagaidīsim, līdz dakteris būs klāt!" saimniece
             teica un sūtīja citus ārā. Skrandainais ne par ko
             negribēja aiziet.</p>
             <p>"Man jādabū atlīdzība," viņš īgni ierunājās, "neiešu
             par velti bagātus kungus nēsāt!"</p>
             <p>"Kāpēc tu nesi?" saimniece piktojās, "ej ārā!"</p>
             <p>Skrandainais lamādamies aizgāja. Bet uz ielas tas
             sāka svilpot. Pēc īsa gājiena viņš kādā no jauno
             māju sētām pieklauvēja pie pagraba dzīvokļa logiem.
             Durvis atvēra vecene, kuŗa skrandaino ieraudzījuse,
             tās atkal tūliņ gribēja aizvērt.</p>
             <p>"Pagaid', ragana!" skrandainais iekliedzās, "man
             tev kas svarīgs jāsaka!"</p>
             <p>"Ko tu, pagāns, teici?" vecene iebrēcās, pusviru</p>
             <pb/>
             <p>durvis cieši turēdama, "es tev šorīt sacīju, ka par
             velti te es tevis turēt nevaru. Divus rubļus par mēnesi
             tu, diedelnieks, man nevari samaksāt!"</p>
             <p>"Ko darīsi, ka darba nav," skrandainais gauda.</p>
             <p>"I, darba nav! sliņķis!" vecene mēdīja.</p>
             <p>"Paklaus’, vecā, rīt, parīt man naudas būs kā
             spaļu! Tavu laimi. Es ienesu noģībušu kungu te
             otrā pusē, ,tiņģeļu’ mājā. Tam sāka zirgs trakot
             un to izsvieda iz kamanām. Droši vien dabūšu kādu
             simtnieku atlīdzības." </p>
             <p>"Ko nu mels, simtnieku?"</p>
             <p>"Nudie', dabūšu! Paskat, tāds kungs, kā viņš!
             Ja tik līdz rītam nenomirst."</p>
             <p>"Kas tas par kungu?"</p>
             <p>"Jaunais Landens!"</p>
             <p>"Nu tas nu gan! Bet kā tu pie viņa tiksi?"</p>
             <p>"Tikšu. Katrā ziņā tikšu!"</p>
             <p>"Nu, labi, pielūko, bet kad dabū naudu, tad man
             samaksā parādu."</p>
             <p>"Samaksāšu, samaksāšu. Bet šonakti dodat man
             naktsmāju!"</p>
             <p>"Nu, redzēsim! nāc vēlāki, kad Pēters būs mājā!"</p>
             <p>Vecene aizcirta durvis un skrandainais palika
             pagalmā. </p>
             <p>"Ragana!" viņš lamājās un gāja atkal atpakaļ uz
             "Sans-Souci".</p>
             <p>Tur jau bija ieradušies Landens sen. un Alma,
             kuŗi pa telefonu bija dabūjuši zināt par nelaimes
             atgadījienu.</p>
             <p>Ārsts, izmeklējis slimnieku, neatrada gandrīz nekādas
             ievērojamas brūces. Viņš izteica, ka liekoties,
             ka slimnieka smadzenes esot stipri satricinātas. Ārsts
             aizbrauca. Bet krusttēvs Landens un Alma palika
             gaidot, kamēr ekspreši iz pilsētas slimnīcas pārnesa
             slimnieku kurvi. Roberts tika ielikts kurvī un aiznests
             uz savu dzīvokli.</p>
             <p>"Vēl otra nepatikšana," krusttēvs Landens, mājās</p>
             <pb/>
             <p>pārbraucis, Almai stāstīja, "Roberts nav bijis pie
             pilnas jēgas. Viņš izrakstījis čeku uz 100.000 rubļiem
             Gross jaunkundzei, kuŗa savu parakstu devuse
             Klermongam. Bet banka tūliņ Klermongam nav šo
             zumu izmaksājuse. Direkcija man pieprasīja pa telefonu,
             vai nauda esot tiešām jāizmaksā. Es protestēju.
             Katrā ziņā būs procese. Jo es atrodu to par
             ārprātīgu izšķērdību, dāvāt dziedātājai 100.000 rubļus.
             Tādi bagātnieki mēs nebūt neesam."</p>
             <p>Alma saknieba lūpas.</p>
             <p>"Ak, šī neliete ir vainīga pie visas mūsu nelaimes!"
             Alma čukstēja, "saprotams, ka pret čeka izlietošanu
             vajaga protestēt."</p>
             <p>"Atliek vienīgi, likt Robertu zem aizbildniecības,
             atzīties, ka Roberts ir garā vājš."</p>
             <p>"To nē, tad labāk liec naudu izmaksāt," Alma
             lepni izsaucās.</p>
             <p>"100.000 rubļus?! Apdomā, Alma, tas ir vesels
             kapitāls! Nē, to nevar pieļaut. Es par to gādāšu,
             ka tas nenotiek!"</p>
             <p>"Un Klermongs, tas slēpjas aiz Gross jaunkundzes?"</p>
             <p>"Klermongs ir viņas mīļākais. Caur spekulācijām
             tam pamati sašķobījušies. Ar Landenu naudu viņš
             cerēja atkal tikt uz ceļa."</p>
             <p>"Klermongs nav muļķis," Alma teica, "es viņu
             gluži labi pazīstu, viņš tik viegli neizlaidīs cepeti iz
             rokām."</p>
             <p>Kamēr Zelmet kundze iekārtoja slimnieka istabu,
             tikmēr Alma ar krusttēvu palika zalonā un veda
             nupat pievesto sarunu. Alma atrada šo acumirkli
             par izdevīgu, lai tiktu pie cita temata, kuŗš pēc viņas
             domām bija interesantāks, nekā sarunas par veikala
             lietām.</p>
             <p>"Krusttēv," viņa čukstēja. "Roberts man aizvakar
             vakarā atklāja kādu noslēpumu. Viņam esot māsa,
             kuŗa saucoties Berta Lipert."</p>
             <pb/>
             <p>"Kā?" krusttēvs izbrīnojies izsaucās.</p>
             <p>"Jā, tā esot patiesība. Berta Lipert esot mirušās
             Feldmaņa kundzes māsas meita un zināms... Roberta —
             tēva — — — bērns..."</p>
             <p>"Vai tas var būt?" krusttēvs čukstēja.</p>
             <p>"Tiešām, tiešām. Šī sieviete bija te, pie Roberta.
             Es liku apklaušināties pēc viņas. Bet viņa jau esot
             aizbraukuse uz ārzemēm."</p>
             <p>"Uz kurieni tad?"</p>
             <p>"Man tika teikts uz — Stutgarti."</p>
             <p>"Uz Stutgarti? Stutgartē jau mēdza mans brālis
             arvien uzturēties."</p>
             <p>"Nu tad tā ir būs... Tiesa, tiesa, Robertam vēl
             dzīvo radinieki, kuŗus mēs nepazīstam."</p>
             <p>"Tas mani ievaino. Cik tas nepatīkami. Ak, būtu
             es to agrāki zinājis!" krusttēvs, ātri pa zalonu staigādams,
             bažījās.</p>
             <p>"Un cik piepeši Roberts pārmainījās. Pēc tam
             viņš sāka atkal dzert. Aizvakar naktī tas bija pavisam
             apskurbis. Tad viņš man visu izstāstīja un
             lielījās, ka viņa tēvs esot bijis liels vīrs, kuŗa domu
             mēs muļķa sievietes nevarot saprast. Viņš būtu man
             devis lasīt viņa vēstules, bet es esot par muļķīgu...
             Tādējādi viņš melsa. Es gribēju izmukt, bet viņš
             aizslēdza durvis un manis neizlaida. Es sāku raudāt.
             Tad viņš vienaldzīgi teica: asaras, asaras, kad jums
             būs beigas? Un tad viņš gāja gulēt..."</p>
             <p>Krusttēvs nogrima domās. Un Alma platām acīm
             raudzījās rožainajā lampas sargā. Viņa domāja par
             jaunību, par laimi! Ak, vecie, nežēlīgie sapņi, kuŗus
             smagām vālēm apdraud rūgtā patiesība...</p>
             <p>Skrandainais tajā pašā vakarā vēl ietika vecenes
             pagraba dzīvoklī. Vecenes dēls Pēters, fabrikas
             strādnieks, bija jau pārnācis un ēda vakariņas, kad
             skrandainais iebāza galvu pa durvu šķirbu un teica
             sausi klabošu labvakaru.</p>
             <p>"Nu, Rūdiņ, kā tev labi iet?"</p>
             <pb/>
             <p>"Ē, tagad sāk iet uz labo pusi. Paliku par žēlīgo
             zamarieti. Likos uz glābšanas mākslu..."</p>
             <p>"Dzirdēju jau, dzirdēju," Pēters viltīgi smaidīdams
             teica, "bet zaķis vēl mežā..."</p>
             <p>"Lieta ir apaļa un cieta," Rūdiņš svarīgi noteica un
             apsēdās pretī Pēteram. "Klausies, vai nevari priekš
             manis apstellēt pīpējamo. Rīt nauda kā rokā..."</p>
             <p>"Nē, draugs, kad tev ir kāds grasis, pelnīts vai
             nepelnīts, tad tu še nerādies, bet to katru reizi kārtīgi
             apdzer!"</p>
             <p>"Tu iesāc atkal veco dziesmu! Vai tad tu nezini,
             ka es vairs nedzeŗu?" Rūdiņš stipri un pikti iesaucās.</p>
             <p>"Zinu, zinu, bet tas jau lūk tik tāpēc, ka tev nav
             ko dzert! Bet liegt jau nevar, ka tu cilvēkam gŗūtā
             brīdī nebūtu palīdzējis. Slikts cilvēks jau tu sirdī
             neesi, bet tava dzīve ir pilnīgi izpostīta!"</p>
             <p>"Kas tad to izpostīja?" Rūdiņš, pietrūcies kājās,
             iebrēcās, "vai es to izpostīju? Nē, mana sieva to
             izpostīja. Es biju godīgs jauneklis... Dievs Kungs
             ir man liecinieks, bet pats velns mani pieveda pie
             maitas."</p>
             <p>"Es tev ticu, Rūdiņ, ka sieva arī pie tavas nelaimes
             vainīga, bet pats tu biji liels gļēvulis. Tādas lietas
             nav jāņem tā pie sirds, ka vai tūliņ jāgriež kakls
             nost. Sievietes te, sievietes tur! Sieviešu ir kā
             pelavu, kā smilšu jūrmalā! Ekur liela bēda, kad
             viena tev palika neuzticīga!"</p>
             <p>"Bet apdomā, Pēteri! tā bija mana sieva!"</p>
             <p>"Ē, nieki, tev vēl jaunu puiku muļķības jaucas pa
             galvu. Strādā, pelni naudu, gan radīsies kāda, kas
             tev pieķersies!"</p>
             <p>"Ak, negriez man krūtis kā ar nazi! Nerunā,
             diezgan, diezgan!" Rūdiņš kliedza.</p>
             <p>"Kas te par skandalu?" vecene, ķēķa durvis pavēruse,
             bārās, "tu, Rūdiņ, ņem savas peķeles un ej
             projām, bet necel te nemieru!"</p>
             <pb/>
             <p>"Ē, mani dzen projām. Bet rīt' tu runāsi citādi,
             kad man būs nauda. Un man nauda būs! To es zinu
             tik skaidri, kā ,divreiz divi ir četri'! Nauda man
             būs!"</p>
             <p>"Nu, labi, Rūdiņ, tad sēsties pie vakariņām, iekod!
             Es tev apgādāšu arī pīpējamo."</p>
             <p>Pēters paņēma no skapīša cepuri un izgāja.</p>
             <p>Rūdiņš sāka kārīgi ēst. It īpaši viņam gāja pie
             sirds ceptās sēnes un šķiņķa gabaliņi, kuŗi pa sēnēm
             izkaisīti gan reti bija uzietami. Ēdot Rūdiņš prātoja,
             rītā iet un piemeldēties pie Landena, lai saņemtu savu
             atlīdzību. Varbūt Pēters palienēs vienu no saviem
             uzvalkiem. Skrandās tam būtu maza cerība ietikt
             pie lepnajiem Landeniem.</p>
             <p>Pēters atnāca ar pīpējamo un ar avīzi rokā.</p>
             <p>"Man jau savā ziņā ir tiesības iet pie Landeniem.
             Es jau pusgadu biju pie vecā Landena kantorī par
             rakstītāju. Nudie', stāstīšu visu, kā bija, kā tas velna
             sieviets mani tā sakot pārvērta vai lopa kārtā."</p>
             <p>Pēters vairs neklausījās Rūdiņa runā. Viņš lasīja
             ar dziļu nopietnību avīzi.</p>
             <p>Rūdiņš otrā dienā zvanīja pie Landenu dzīvokļa
             durvīm. Sirds viņam stipri pukstēja, kad vecais Fricis
             tam pikti uzbrēca:</p>
             <p>"Kas tu tāds? ko te gribi?"</p>
             <p>Rūdiņš ieplēta tikai muti un nevarēja ne vārda
             izrunāt. Fricis aizcirta durvis, un Rūdiņš pavisam
             izmisa. Viņš klīda gar Strēlnieku dārzu un mēģināja
             izdomāt ko iesākt. Pajumtes tam vairs nebija. Uzvalks
             piederēja citam. Šorīt tas bija paēdis, bet kur
             tas vakarā varēs nosēsties un ieturēt pienācīgu maltīti?
             Nekur! Un tad viņš saknieba dūri. Rūdiņš
             nolādēja savu dzīvi. Bet ar lāstiem nebija līdzēts.
             Beidzot viņam ienāca prātā iet vēl reiz Landenu dzīvoklī
             un mēģināt prasīt atlīdzību par to, ka tas ievainoto
             kungu bija palīdzējis nest. Otru reizi tam tiešām
             laimējās.</p>
             <pb/>
             <p>Kad Fricis solījās saukt policiju, lai uzbāzīgo diedelnieku
             ar varu aizvestu, Rūdiņš stiprā balsī tam
             sparīgi pretojās. Troksni izdzirda krusttēvs Landens
             un pienācis jautāja Rūdiņu, ko tas vēloties.</p>
             <p>Rudiņš īsi izskaidroja, kādā sakarā tas nācis ar
             Robertu.</p>
             <p>Krusttēvs Landens pasniedza Rūdiņam desmit
             rubļus. Rūdiņam tas gan izlikās par maz, bet tas
             apmierinājās un aizgāja. Viņš nesteidzās vis uz
             māju, bet uz kādu no priekšpilsētas vīnūžiem. Desmit
             rubļus: tik daudz naudas viņš ilgi nebija savās rokās
             turējis. Pirmais vārds, ko Rūdiņš vīnūzī teica, bija:
             "Vienu šņabi un uzkožamos!" Tad nāca otrs un trešais
             šņabis, beidzot viena pudele alus pēc otras,
             kamēr Rūdiņš zem sapīpoto dūmu mākoņiem jutās
             laimīgs un varēja dziedāt ar skaļu balsi:</p>
             <p>"Dzert un dziedāt patīk man,
             Šodien tā kā rītu:
             Dziedu, kamēr balss man skan,
             Dzeŗu, kamēr krītu!..."</p>
             <p>Viņš lūkojās dzeŗošo strādnieku un šaubīgu ļautiņu
             pūlī, bet neieraudzīja tā, uz ko sirds juta dziņu.
             Beidzot viņš iedomāja, ka tam bija it labi pazīstama
             kāda Flora. Rūdiņš samaksāja rēķinu, izgāja streipuļodams
             un aizbrauca fūrmanī uz Floru. Pirms rīts
             ausa, desmit rubļi gāja uz beigām. Un Rūdiņš pamodās
             it kā iz sapņa un jutās būt atkal vecais diedelnieks
             Rūdiņš.</p>
             <p>Roberts Landens pa tam gulēja murgos. Drīz tas
             kliedza, lai to glābjot, drīz tas smējās un izrādīja
             drudzī lielāko līksmību. Noslēpumaina un neizpētīta
             ir slimas dvēseles dzīve. Smadzenes darbojas, lai
             rādītu svešus veidus. Acis ir aizslēgtas, bet cilvēks
             tomēr redz. Milzu tēli paceļas cilvēka iekšienes acu
             priekšā. Tie apdraud nelaimīgo vājības mocekli. Nav</p>
             <pb/>
             <p>vairs debess, nav zemes, bet vienlīdzīga mītība, un
             cilvēks sevī sajūt visas pasaules vielas saskaldījumu
             pretībās, kaislīgos ienaida spēkos, trakojošos enerģijas
             viļņos.</p>
             <p>Roberts tikai pēc piecām dienām pamodās it kā iz
             sapņa. Viņš ieraudzīja Almu pie savas gultas. Viņa
             sēdēja, salikusi rokas klēpī, un izskatījās bāla un
             noguruse.</p>
             <p>"Alma, tu pie manis?" Roberts klusi jautajā. "Vai
             es esmu slims?"</p>
             <p>Viņa palocīja mēmi galvu.</p>
             <p>"Bet man nesāp."</p>
             <p>"Robert, vai tu atminies, kas ar tevi notika?"</p>
             <p>Viņš padomāja un teica:</p>
             <p>"Ā, zinu! ,Cerberus' nebija vainīgs!"</p>
             <p>"Kāpēc tu to darīji, Robert? Saki, kāpēc tu..."</p>
             <p>Viņa kautrējās izrunāt.</p>
             <p>"Jāa, es gribēju mirt... Saki, Alma, vai priekš manis
             cits kas atliek?"</p>
             <p>"Iedomas, Robert! Es tagad esmu pārdomājuse,
             ka mūsu vienīgā kļūda ir tā, ka mēs briesmīgi slinkojam.
             Tu nebūt neesi vājprātīgs, bet esi brīnum slinks.
             Tapsi vesels un sāksi nopietni strādāt, tad viss būs
             labi!"</p>
             <p>"Dievs dažiem ļaudīm nav radījis darba. Kur ir
             mans darbs? Man trūkst ideāla, priekš kuŗa es varētu
             darboties. Mans agrākais ideāls bija cilvēcības
             ģenijs, bet tas mani draudēja padot ārprātībai. Tad
             es gribēju dzīvot tevim, bet arī tu mani nevarēji
             apmierināt, piedod, ka es tev to saku..."</p>
             <p>Alma glaudīja Roberta galvu, paliecās un viņam
             čukstēja ausī:</p>
             <p>"Es būšu drīzi māte, un tev būs jādzīvo priekš
             sava bērna!..."</p>
             <p>Roberta acīs paspīdēja laimības stars. Viņš spieda
             Almai roku. Cerība, ka tas būs tēvs, viņu visai
             stiprināja. Tagad viņš sajuta darba un dzīves</p>
             <pb/>
             <p>vajadzību. Viņš ilgojās pēc tās dienas, kur tas atkal
             būtu vesels.</p>
             <p>"Es tev allaž esmu pāri darījis," Roberts teica uz
             Almu, "es tevi esmu mīlējis, bet arī ienīdējis. Tagad
             es tevi gribu tikai mīlēt. Landenu iedzimtā kaislība
             mani bija padarījuse pavisam par vergu... Piedod,
             mīļā Alma!..."</p>
             <p>Ienāca krusttēvs Landens.</p>
             <p>"Ā, tu jau esi uz pekām," viņš priecīgi iesaucās.</p>
             <p>"Paldies Dievam! Tagad jau labi!"</p>
             <p>Krusttēvs apsēdās pie gultas. Alma izgāja, lai netraucētu
             krusttēva un Roberta.</p>
             <p>"Saki, Robert," krusttēvs iesāka, "kad tu tapsi
             prātīgs? Ko nozīmē tas čeks, kuŗu tu izrakstīji Gross
             jaunkundzei. Saki man patiesību: vai Gross jaunkundze
             ir tava mīļākā?"</p>
             <p>"Krusttēv, tā bija sātāniska kaislība. Es domāju,
             ka es nevaru bez viņas dzīvot. Es biju gatavs upurēt
             visu savu mantu... Viņa mani atraidīja. Bet tas ir
             labi. Es ar Almu tagad esmu pilnīgi izlīdzis..."</p>
             <p>"Tas ir brangi, Robert! Bet es tev ko teikšu. Tev
             tagad ir jāatstāj Rīga un jābrauc uz ilgāku laiku uz
             ārzemēm. Es tikšu ar Gross jaunkundzi galā. Klermongs
             un es, mēs esam nodomājuši dibināt fabriku.
             Viņš ir liels egoists, bet es nebūšu mazāks. Klermongs
             ir izveicīgs veikalnieks. Jā, un man vēl jāpiezīmē,
             Klermongs ir saderinājies ar Gross jaunkundzi..."</p>
             <p>Roberts šo ziņu uzņēma vienaldzīgi. Viņš sāka
             pārdomāt, ko atbildēt krusttēvam par ceļojumu uz
             ārzemēm, kad tas izvilka iz kabatas vēstuli un to
             atlocīja.</p>
             <p>"Atmini, no kā šī vēstule?"</p>
             <p>"No Vītola!"</p>
             <p>"Jā, no Vītola! Viņš drīzumā pārbrauks Rīgā. Es
             priecājos no visas sirds par šo cilvēku. Paklausies,
             ko viņš man raksta:</p>
             <pb/>
             <p>"Cienīts Landena kungs!</p>
             <p>Nezinu, kā Jums varētu vislabāki pateikties par
             visu to, ko Jūs man esiet laba darījuši. Nav nevienas
             dienas, kur es nebūtu domājis par Jums, par
             Rīgu un par to, kādējādi varētu nodibināt savai
             dzimtenei pilnīgu labklājību. Es tagad uzturos
             Londonā, kur man daudz ko apbrīnot. Angļu darbība
             mani dara vai laimīgu. Es labprāt vēlētos būt
             tāds angļu amatnieks, kuŗš dienu no dienas pārlabo,
             prāto un tad ar āmuru rokā savas idejas piemēro
             praktikai. Rīga ir nabadzīte, kad to salīdzina ar
             Londonu. Es apmeklēju elektrotechnisko institūtu,
             kuŗā es drīzumā kursu beigšu. Tad došos uz Rīgu
             un mēģināšu tur ko uzsākt. Katrā ziņā es Jūs
             apmeklēšu. Sveiciniet Roberta kungu un viņa
             kundzi.</p>
             <p>Jūsu 
             Vītols." </p>
             <p>Londonā, 10. nov. 18.. g. </p>
             <p>"Man vajadzēja toreiz ar šo Vītolu katrā ziņā ceļot.
             Tad es būtu mācījies saprast Rīgas vajadzības..."
             Roberts teica.</p>
             <p>"Un arī paša vajadzības," krusttēvs piemetināja,
             "saiešanās ar enerģiskiem vīriem stiprina garu un
             dod nākotnei stiprus pamatus."</p>
             <p>"Diemžēl es nevaru tapt īsts veikalnieks. Vītols
             šajā ziņā nevarēja uz mani darīt nekāda iespaida.
             Viņa nervi un mani nervi! Ak, tur bija liela starpība!...
             Bet aizceļot gribu arī es pats. Drīz nāks
             tas laiks. Alma ir cerībā, kļūt māte. Kad viss būs
             laimīgi ar viņu, tad mēs aizceļosim..."</p>
             <p>"Un es gribu pacelt atkal Landenu godu un slavu!"
             krusttēvs iesaucās.</p>
             <p>"To arī es vēlos. Piedod, krusttēv, ka es neesmu
             radīts tev par īstu līdzstrādnieku!"</p>
             <p>"Es tevi, Robert, it labi esmu mācījies pazīt. Tu</p>
             <pb/>
             <p>esi viens no tiem vīriem, kuŗiem zenzibela, pārsmalcināta
             daba, kuŗi īstenībā nav ārprātīgi, bet kuŗi
             neatrod dzīvē nekad apmierinājuma. Šodien viņi
             domā tā, rītu citādi. Vakar tie dzīvoja, kaislībām padevušies,
             rītu, parītu tie nožēlo savus grēkus un ir
             nelaimīgi. Tu neesi kauls no mūsu kauliem un miesa
             no mūsu miesas. Tev vajaga mainīt pastāvīgi dzīves
             vietu, jo tava daba to paģēr. Tu neesi radīts kustībai
             uz vietas, bet kustībai no vietas uz vietu. Tāpēc
             ceļo, un tu jutīsies laimīgs..."</p>
             <p>"Pateicos, krusttēv, ka tu neesi nācis ar mani
             rāties... Sirsnīgi, visai sirsnīgi tevim pateicos!..."</p>
             <p>Roberts vēl jutās slābens. Viņš aizvēra acis un
             vēlējās mieru. Krusttēvs to saprata un nerunāja.
             Viņš palika pie Roberta gultas, kamēr tas bija
             iemidzis.</p>
             <p>To pašu vakaru krusttēvs nobrauca pie Klermongiem.
             Vecākā brāļa viņš neatrada mājā. Tūliņ
             viņš devās uz teātri, kur tas Klermongu cerēja atrast.
             Viņš gribēja to piedabūt pie gaŗākas sarunas.
             Roberta nelaimes gadījiena un viņa nejēdzīgā joka
             pēc ar čeku par 100.000 rubļiem visi tie, kam no
             Landenu firmas bija prasījumi, tos uzteica, tā ka
             krusttēvam Landenam bija diezgan iemesla baidīties,
             ka tam neuznāk nopietna naudas ķeza, varbūt bankrots.
             Acumirklī vēl naudas bija papilnam. Bet
             krusttēvs Landens atrada par prātīgu, samesties ar
             Klermongu uz kopveikalu jaundibinājamā fabrikā.
             Klermongam vajadzēja apmierināt ļaužu uzbudinātos
             prātus.</p>
             <p>Bet arī teātrī Landens nevarēja ar Klermongu
             satikties. Tā kā šovakar Gross jaunkundzei nebija
             jādzied, tad tas laikam visādā ziņā atradās pie viņas.
             Krusttēvs, visai nemierīgs, pārbrauca mājās, un ieslēdzies
             savā darba istabā, sāka aprēķināt, vai nebūtu
             labāki pārdot visus Landenu veikalus un uzsākt atkal
             mierīgu lauku dzīvi. Bet nolīdzinot visus parādus,</p>
             <pb/>
             <p>Landeniem varēja atlikties pāri simts tūkstoši, varbūt
             arī vēl mazāk. Bez tam Landenu spožais vārds,
             viņu slavenā firma lai izzustu? Nē! krusttēvs apņēmās
             tomēr veikalus turpināt, darboties un atkal
             darboties, lai to grieztu par labu, ko Roberts bija
             ilgāku laiku zistematiski maitājis.</p>
             <p>"Uzsākt un nepabeigt — tas dara vīram kaunu!
             Lai iet kā iedams, uz priekšu!" krusttēvs domāja.
             Klusībā viņš dusmojās par Robertu. Tēvs bija Landena
             veikalu darījis slavenu, dēls to bija novedis
             gandrīz pie posta! Zināms, toreiz bija citādi apstākļi,
             citādi ļaudis. Tagad konkurence bija desmitreiz lielāka.
             Ļaudis spēkojās tagad sparīgāki uzturas cīņā.
             Un tad vēl šitāda vājprātība, nejēdzība un bezdarbība.</p>
             <p>"Brauc projām, Robert, un labojies, jeb vai tu mūs
             visus iegrūdīsi postā!"</p>
             <p>Krusttēvs Landens slaucīja asaras, pirms tas devās
             pie miera.</p>
         </div>
         <div type="chapter">
             <head>Četrpadsmitā nodaļa</head>
             <p>Trīs nedēļas bija pagājušas, kamēr Alma dusēja
             kapā. Dzemdējot meitiņu, tā beidza savu gaitu. Pāris
             stundas vēlāk arī bērniņš mira. Priekš Roberta tas
             bija sāpīgākais likteņa sitiens, kuŗu tas panesa ar
             apbrīnojamu spēku.</p>
             <p>"Es esmu pie tavas nāves vainīgs!" šīs domas gāja
             Robertam visur līdz ar Almas tēlu. Vai viņš to
             tiešām bija tā mīlējis? Viņš sajuta, ka tas tiešām tā
             bija bijis par spīti visām citām mīlestības sāņu kaislībām.</p>
             <p>Un tomēr viņš nebija par tēvu kļuvis! Daba tam
             to atrāva tajā pašā acumirklī, ko tā viņam gribēja
             dāvāt...</p>
             <p>Roberts jutās atkal vecais vientulis. Tāpēc projām,
             tāļā pasaulē!</p>
             <p>Viņa lietas jau bija sapakātas.</p>
             <pb/>
             <p>Rītu, jau rītu viņš gribēja aizceļot un atstāt Rīgu
             uz gadiem, varbūt uz visiem laikiem.</p>
             <p>Bija aprīļa mēneša pavakars. Saule pašu laiku
             norietēja. Un Roberts uzkāpa uz Basteja kalna, lai
             teiktu Rīgai klusas ardievas. Pirmo reizi viņš sajuta,
             ka Rīga tomēr tam ir mīļa. Tur vecās ielas, tur pilsētas
             ģimnazija, kuŗā tas savās laimīgās bērnu dienās
             bija slinkojis. Un pilsētas teātris, kuŗā tas pirmo reizi
             iepazinās ar oficielu pasaules traģikas atzīšanu!
             Pāris namu pacēlās jo augsti pār citiem, un vakara
             kvēles atspīdums tos krāsoja sarkani. Tā ceļas spēja
             pār spēju, vara pār varu, krāsaina gaisma tās apspīd
             kā majestātīgus, lieliskus tēlus, priekš kuŗiem cilvēks
             loka ceļus. Rīga aug plašumā. ledzīvotāju pienāk
             klāt simtiem un tūkstošiem. Bet pienāk maz, visai
             maz laimes, prāta un klusās, īstenās mīlestības,
             kuŗa teciņus tek, lai saldinātu cilvēcei dzīvi. Katrai
             pilsētai ir sava īpaša slava. Jeruzaleme nokauj savus
             praviešus. Jerikai ir savas rozes. Roma sadedzina
             kristīgos, laiž tiem zvērus virsū. Parīzei ir visjaunākās
             modes. Vīnei ir skaistas meitas. Un Rīgai ir
             bērna prāts. Viņa ir 700 gadus veca, bet viņas gars
             iet vēl rāpus. Kaŗš viņu dzemdināja, kaŗš to audzināja,
             un kaŗā viņa sagŗūs. Nepietiek ar to vien, ka
             kuģi pienāk un aiziet, ka ļaudis čum pa ielām, ka
             torņu gali padebešos slienas. Tas viss ir visai laicīgs
             un nīcīgs. Labi, ka būtu Rīgā pacēlies cēlais, ideālais
             gars. Ir Rīgai savas alejas, kuŗas slavē un teic. Bet
             nevis koki lai cilvēces robus izpilda. Ir Rīgai savi
             grezni nami. Bet tie nedrīkst būt augstāki, nekā
             iedzīvotāju pašu gars spēj pacelties...</p>
             <p>Rīgas daudzu jauno ļaužu audzināšana ir nejēdzīga.
             Viņu starpā, atskaitot sadzīves gludenības,
             valda nezināšana, bezbēdība. Palaišanās uz tēvu
             mantu. — No īstas cilvēces pienākumu saprašanas
             nav ne jausmas. Arī tie, kuŗi izglītojas, "studē" — studē
             vienīgi līdz diplomam. Tad pietiek. Tad var precēties!</p>
             <pb/>
             <p>Precējaties un vairojaties, bet neskumdiniet ar
             nodomu cits cita! Kad nāks tie laiki, kur cilvēks būs
             cilvēkam draugs? Vai Rīga nevarētu dot pirmā cilvēces
             mīlestībai patversmi? Nē, tas nav iespējams.
             Viņas pamatos ir ierakti laupītāju kaŗa ieroči, šķēpi
             un bultas! Tas nav bijis gaismas un prāta kaŗš, kuŗš
             viņā un ap viņu ir plosījies! Tās bija mežonības un
             nejēdzības cīņas!</p>
             <p>"Dzīvo sveika, Rīga! Uz redzēšanos tad, kad mēs
             varbūt abi būsim labojušies!..."</p>
             <p>Roberts pastaigājās vēl labu laiku pa Rīgas ielām.
             Vēlā vakarā viņš devās uz māju un sagatavoja visu,
             kas vajadzīgs, lai rītā ar pirmo vilcienu aizbrauktu.</p>
             <p>To pašu vakaru Rīgā pārbrauca Vītols. Viņš apmetās
             Bellevue viesnīcā. Ilgu laiku viņš sēdēja mēmi
             pie galda, uz kuŗa dega tumši svece.</p>
             <p>Pēc domu pilnas stundas viņš iededzināja otru
             sveci. Gaišākam vajadzēja tapt... Tad viņš piegāja
             pie loga un domāja, kādējādi padarīt visu Rīgu
             gaišāku? Ar elektrību! Un vajadzīgo enerģiju elektrībai
             varētu aizņemties no tuvējās jūŗas... Tiešām
             jūŗas viļņu spēks ir par maz vai ne pavisam
             izlietots. Un liels un varens ir šis spēks, kuŗš noskalo
             gadusimteņos veselas klintis!</p>
             <p>Vītola gara acu priekšā parādījās gaŗas, iedobumainas
             milzu plates, pret kuŗām sitas viļņi. Aiz
             platēm savītas stipras atsperes, gluži kā pie vagoniem,
             uz dzelzceļa, buferi... Un lūk, vēl tāļāk, jau
             rati griežas. Viselementārākais mēchanisks enerģijas
             pārvedums tāļumā jau dibināts!...</p>
             <p>Bet kas lai pārliecina ļaudis, ka tiem ir bariem
             jāiet uz jūrmalu un sviedros jāstrādā pie milzu platēm,
             pret kuŗām lai viļņi sistos? Ja Vītols to mēģinātu,
             tad to izsmietu, ja kāds cits to mēģinātu, to
             tāpat izsmietu!</p>
             <p>Ai, Rīga, Rīga!</p>
             <pb/>
             <p>Roberts vispirms brauca uz Stutgarti, lai satiktos
             ar Bertu Lipert. Jau pirmajā dienā viņš to uzmeklēja.
             Berta bija ne mazumu pārsteigta. Viņas nodoms bija
             palikt par žēlsirdīgo māsu. Precinieku viņai netrūka,
             bet viņa tos atraidīja ar īgnumu. Robertu viņa saņēma
             ne visai laipni. Berta nicināja pašslepkavas,
             nicināja tos visus, kuŗiem trūkst enerģijas dzīvot un
             nest no likteņa uzkŗautas nastas. Bet Roberta piemīlīgā
             daba panāca, ka Berta kļuva atkal intima.
             Roberts viņu uzaicināja, to pavadīt viņa ceļojumā.
             Sākumā viņa nezināja, vai Roberta piedāvājumu
             atraidīt. Bet Roberts bija viens, un viņa arī bija
             viena. Kāpēc viņi nevarēja palikt kopā, kā brālis un
             māsa? Un Berta beidzot sniedza Robertam roku,
             uzņemdamās nezināmās ceļa gŗūtības.</p>
             <p>Pēc pāra nedēļām viņi brauca tāļāk un tāļāk. Viņi
             redzēja dažādas ielejas un kalnus, upes un ezerus,
             pilsētas un ciemus, dažādus ļaudis un kustoņus. Bet
             to vietu viņi arī pēc mēnešiem nebija sasnieguši, kur
             viņu ievainotās sirdis varētu sadzīt, kur miesas dabū
             drošu un sparīgu gaitu, un dzīve rit kaislīgu prieku
             ritumā.</p>
             <p>Vājība, kuŗa Rīgā bija cēlusēs, tos pavadīja caur
             visu pasauli. </p>
         </div>
     </body>
 </text>
</TEI>  
  