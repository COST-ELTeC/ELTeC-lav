
<TEI xmlns="http://www.tei-c.org/ns/1.0" xml:lang="lv" xml:id="LAV1040964_SkujF_ZemSa">
  <teiHeader>
    <fileDesc>
      <titleStmt>
      <title>Zem saules</title>
      <author>Skuju Frīdis, 1887–1942</author>
      <respStmt>
        <resp>editor</resp>
        <name>Artis Ozols</name>
      </respStmt>
      </titleStmt>
      <extent>
        <measure unit="words">64436</measure>
        <measure unit="pages">272</measure>
      </extent>
      <publicationStmt>
        <p/>
      </publicationStmt>
      <sourceDesc>
        <bibl type="digitalSource">
          <ref target="https://dom.lndb.lv/data/obj/1040964">Skuju Frīdis, 1887–1942, Zem saules
          </ref>
          <publisher>National Library of Latvia</publisher>
        </bibl>
      </sourceDesc>
    </fileDesc>
      <profileDesc
          xmlns:e="http://distantreading.net/eltec/ns">
        <langUsage>
      <language ident="lv" usage="100"/>
        </langUsage>
        <textDesc>
          <e:authorGender key="M"/>
          <e:canonicity key="low"/>
          <e:size key="medium"/>
          <e:timeSlot key="T4"/>
        </textDesc>
      </profileDesc>
    <revisionDesc>
      <change when="2021-12-03">Modernizēta ortogrāfija (Pārveidots mūsdienu ortogrāfijā)</change>
      <change when="2022-04-22">Automātiski pārveidots ELTeC formātā</change>
      <change when="2022-04-23">Izlabotas kļūdas galvenē</change>
    </revisionDesc>
  </teiHeader>
  <text>
      <front>
          <div type="titlePage">
              <head>Olģerts Silarājs</head>
              <p>Autobiogrāfisks romāns</p>
          </div>
      </front>
      <body>
          <div type="chapter">
              <head>1.</head>
              <p>"Māmiņ, es tevi atkal drīz atstāšu," Olģerts
              teica, stāvēdams pie loga un skatīdamies pastkartē,
              kuru tikko bij saņēmis.</p>
              <p>"Dēls, nejokojies," Silarāja māte atbildēja. Viņa
              bij paveca sieviete un sēdēja ar adīkli rokā
              pie galda. Viņai izslīga adīklis no rokām un viņa
              pameta biklu skatu uz dēlu.</p>
              <p>"Jā, māmiņ, būs atkal jāaizbrauc," jauneklis
              turpināja. "Sen jau man bija tā sajūta, ka Jozofats
              mani sauks atpakaļ uz Pēterpili. Es negribēju
              par to domāt un kratījos no šīm domām pēc
              iespējas vaļā, bet tās man nemitoši uzmācās.
              Jau kopš ilgāka laika es izjūtu, ka manā dzīvē
              būs pārmaiņas. Lūk, te vecā Jozofata pastkarte!"
              To teicis, Olģerts pasniedza mātei pastkarti un
              atlaidās uz dīvāna. </p>
              <p>Silarāja māte sameklēja brilles un, tās izslaucījusi,
              sāka karti burtot. Vācu rakstu zīmes viņa
              lāgā nesaprata; beidzot viņa izburtoja: </p>
              <p>"Mīļo Olģert! </p>
              <p>Pēc pāris dienām iebraukšu Rīgā un apmetīšos
              Romas viesnīcā. Lūdzu mani apciemot.</p>
              <p>Ar sveicienu Jūsu
              Pēterpilī, 26. IV. 189... K. Jozofats." </p>
              <p>Šīs rindiņas izlasījusi, Silarāja māte meta pētošu
              skatu uz dēlu. </p>
              <p>"Jā, mīļo, labo māmulīt, šīs pāris rindiņas nekā
              daudz nevēstī: ir tikai mana agrākā principāla
              vienkāršs paziņojums par viņa atbraukšanu.
              Bet priekš manis šis paziņojums izšķirošs: </p>
              <pb/>
              <p>sirmais Jozofats mēro manis dēļ tālo ceļu
              no Pēterpils. Es esmu vairāk kā pārliecināts,
              ka pie pirmās tikšanās ar viņu es noslēgšu jaunu
              kontraktu un atgriezīšos atpakaļ uz Pēterpili."
              To teicis, Olģerts spēji piecēlās un sāka
              soļot pa istabu.</p>
              <p>Silarāja māte klusēja. Likās, ka viņa klausās,
              bet nesaprot dēla valodas.</p>
              <p>"Bet tu nedusmojies uz mani, dārgo māmulīt,"
              jauneklis pēc brītiņa turpināja. "Vai nebija tavas
              ilgas, lai tavs Olģerts dienās taptu par staltu
              jaunekli? Vai tāds es neesmu? Vai ar saviem
              divdesmit pieciem gadiem es neesmu fabrikas
              pārvaldnieks? Šo stāvokli esmu ieguvis ne ar
              kukuļiem un protekcijām: pats ar savu enerģiju
              to esmu izcīnījis. Atceries, ka tu man ņēmi ļaunā,
              kad piecus gadus atpakaļ iestājos par strādnieku
              tai fabrikā, kuru tagad pārvaldu. Es gribēju
              strādnieks būt šī vārda pilnā nozīmē. Man
              nepietika ar to vien, ko biju sev galvā iekalis:
              sūro maizes riecienu man bija griezt pašam savām
              tulznainām rokām. Šo maizes riecienu cienīt tu
              man mācīji; tu pati to neesi nicinājusi. Bet daži
              gadi ārpus dzimtenes, citā, lielākā pasaulē,
              mani pārveidojuši: es jūtos iekalts kā važās - 
              tik šauri man ir fabrikas mūri, tik šauras dzimtenes
              robežas. Māmulīt, manis paša labā man
              jādodas svešumā."</p>
              <p>Silarāja māte klusēja, bet viņai acīs pazibēja
              divas asaras. </p>
              <p>Olģerts, to vērodams, nogriezās sānis un arī
              viņa acis kļuva mitras.</p>
              <p>Atskanēja fabrikas griezīgās svilpes skaņas,
              vēstīdamas pēcpusdienas darba sākumu.</p>
              <p>"Man jāiet," Olģerts ātri teica, un, māti noskūpstījis,
              aizgāja.</p>
              <p>Silarāja māte nevēroja dēla aiziešanu. Adīklis
              tai no klēpja bija atkal izslīdējis. Atbalstījusi
              galvu pret krēsla atzveltni, viņa stīvi raudzījās
              uz pretējo kailo istabas sienu. Un atkal divas </p>
              <pb/>
              <p>lielas asaras, dvēselē piebriedušas, lēni noritēja
              pār viņas kalsnējo seju. </p>
              <p>Viņa iedomājās savu jaunību, kad kā pārtikuša
              muižas mežsarga meita visā pagastā bij ievērota
              un ar savu smuidro augumu kairināja
              muižas puišus. Viņa bija ieskatījusi puisi Kārli
              un tas viņu. Kad viņa ar Kārli gāja pie mācītāja,
              tad viņas tēvs vairs nebija muižā mežsargs, bet
              kalps pie kāda rentnieka. Tomēr tāda pēkšņa
              pārmaiņa viņas vecāku dzīvē nebija par traucēkli
              viņas un Kārļa laimei.</p>
              <p>Pēc četriem gadiem nāve viņai Kārli atņēma:
              pavasarī, baļķus pār ezeru vedot, Kārlis bija
              noslīcis āliņģī. Kad Kārli apglabāja, Olģerts, tikko
              vēl trīs gadus vecs, viņu bija mierinājis: "Neraudi,
              māmulīt, es būšu tev mazais vīriņš." Šie
              vārdi Silarāja mātei vēl tagad skanēja ausīs.</p>
              <p>Tad viņa visādi bija situsies caur dzīvi: gan
              kā kalpone, gan kā modere muižā. Bet kad Olģerts
              un viņas jaunākā, Mildiņa, tuvojās tiem
              gadiem, kad bija laiks bērnus nodot ganos, viņa
              salīga divus pajūgus, iekrāva vienā skapi, gultu
              un tīņus, otrā iesēdās pati ar bērniem un devās
              ceļā no Kurzemes uz Rīgas jūrmalu. Viņi
              brauca trīs dienas; ceturtā ap pusdienas laiku
              tie bija sasnieguši Rīgas jūras līci. Jūra zaigoja
              tūkstoš krāsās un irdenie ledus blāķi slīka
              tumšajos pavasara ūdeņos.</p>
              <p>Šī pārmaiņa bija jauns posms viņas pašas un
              viņas bērnu dzīvē. Cita, kaut arī nabadzīgāka
              pasaule, citi, kaut arī savā garā vēl sīkāki cilvēki.
              Bet jūras plašums un nepārskatāmās smilšu
              kāpas ar pusaplauztiem priežu stumbriem, nemitīgais
              ziemeļa vējš un nabadzīgo zvejnieku ģimeņu
              vaidi, kad, vētrai pēkšņi uznākot, citi ģimenes
              locekļi savās mazajās laiviņās šūpojās jūdzēm
              tālu satrakotās jūras viļņos, - viss tas iedvesa
              ir bailes, ir drošsirdību un kaldināja kā
              uz laktas cilvēka enerģiju. Silarāja mātei enerģijas
              netrūka, bet jaunajā dzīvē tā bija divkārt</p>
              <pb/>
              <p>vairojama. Kā spējīga un apķērīga sieviete
              viņa to ielāgoja. Muižā viņa bija kaut ko mācījusies
              un šīs mazās zināšanas rokdarbos viņai
              nāca tagad par labu. Nebija pusgads pagājis, kad
              viņa jau vienu zvejnieku ciemu bija apadījusi un
              apšuvusi, un pie viņas griezās kaimiņu ciemi. </p>
              <p>Ziemā viņa bērnus sūtīja skolā. </p>
              <p>Kad pirmā garā ziema gāja uz beigām, un
              mazās zvejnieku būdiņas, ieputinātas līdz pažobelēm
              sniega kupenēs, kļuva redzamākas, bet
              toties nabadzīgākas pēc ārējā izskata, Silarāja
              mātei bija jāizšķiras, vai vēl otru vasaru sēdēt
              pie šujmašīnas, vai meklēt kādu citu nodarbošanos.
              Pavasara zvejā viņa nevarēja piedalīties:
              ne viņai bija savu tīklu, ne laivas, ne arī vīrieša
              rokas. Bija jāmeklē peļņa citā darbā. Un šo
              peļņu viņa atrada lielajos Kurzemes mežos, kur
              Dievzemīte savijas ar jūrmalas joslu. </p>
              <p>Brīnumskaisti bija šie Kurzemes meži, un burvīgi
              vilinoša dzīve slaiko priežu nemitošā šalkoņā!</p>
              <p>Olģerts vēl nebija pilnus četrpadsmit gadus
              vecs, kad viņu ieskatīja kāda pēterpiliešu ģimene,
              kura pa vasaru bija apmetusies Rīgas jūrmalā.
              To pašu rudeni šī ģimene aizveda Olģertu
              sev līdz. </p>
              <p>Silarāja māte palika ar Mildu vienas. </p>
              <p>Šo ziemu viņa turpināja adīšanu un šūšanu.
              Bet kad sāka pūst pirmie siltie pavasara vēji un
              atlidoja bezdelīgas, Silarāja māte jutās par vāju
              iet kopā ar Mildu pelņā - ogošanā - Kurzemes
              mežu biezokņos. Jau ziemā viņai darbs
              nebija veicies: viņai kaut kā trūka un adot acis
              kļuva tumšākas. Viņa jutās kā aplauzta jūrmalas
              priede, kurai nepārciest vienai cieto klimatu
              un nespītēt vienai asajām ziemeļu aukām; viņas
              lizda bija pustukša. Un, nenogaidījusi rudens,
              viņa aizbrauca uz Rīgu, kur tai bija daži
              radi. </p>
              <pb/>
              <p>Pirmā laikā Rīgā Silarāja māte izmēģinājās
              gan kā saimniece pie kāda bankas direktora,
              gan ar rokdarbiem, kamēr beidzot atvēra panzionātu
              un dzīvoja no tā. Olģerts rakstīja, ka viņam
              klājoties labi, - par viņu lai nerūpējoties;
              viņš papildinoties krievu un vācu valodā; bet nu
              šīs grūtības esot jau aiz muguras. Tāpat viņš
              papildinoties arī vispārējā izglītībā. Šādas vēstis
              no galvas pilsētas, kuras tālumu no Rīgas
              Silarāja māte neuzdrošinājās aprēķināt, viņu ļoti
              apmierināja. Viņa visu vērību piegrieza Mildai,
              kura bija divi gadus jaunāka par Olģertu,
              un sūtīja to skolā.</p>
              <p>Skolu beigusi, Milda iestājās vietā, un Silarāja
              māte palika viena. Gan Milda viņu katru nedēļu
              apciemoja, gan Olģerts viņai kārtīgi rakstīja,
              bet viņai uzmācās sēras un grūtsirdība.
              Viņa sāka domāt, ka bērni to drīz aizmirsīs.
              Aizies arī Milda pasaulē. Bērniem būs savi draugi,
              savi prieki; apprecēsies, un viņu, vecu cilvēku,
              pamazām aizmirsīs. </p>
              <p>Sākumā viņa šādas domas paturēja pie sevis
              un nepauda nevienam tālāk. Bet kad tās viņai
              smadzenēs ieperinājās arvien dziļāk, tā šad
              un tad sāka pa vārdam izmest uz tuvāko apkārtni - 
              saviem panzionāriem, kuru lielum lielā
              daļa bija tuvējo fabriku strādnieki. Un tad notika
              viņas dzīvē gluži kas negaidīts: viņa apprecējās
              ar kādu fabrikas apakšmeistaru, vārdā
              Vālodze, kas pie viņas dzīvoja panzijā.</p>
              <p>Silarāja māte vēl tagad nespēja izprast, kādēļ
              viņa šo soli tik piepeši bija spērusi, kur viņai
              tūliņ pēc Kārļa nāves bija precinieki bijuši
              un viņa tos visus bija atraidījusi tai pārliecībā, ka
              patēvs viņas bērnus nemīlēs. No Vālodzes viņa
              šo mīlestību neprasīja: bērni jau bija pieauguši
              un paši sevi apgādāja. Bet jau pašās pirmās
              dienās pēc otrām laulībām viņa pārliecinājās, ka
              idilliska dzīve, kādu viņa kopš gadiem pēc pirmā
              vīra nāves bija rūpēs, domās un sapņos par </p>
              <pb/>
              <p>savu bērnu labklājību dzīvojusi, zudusi uz visiem
              laikiem. Un šī tumšā nojauta viņas dvēselē drīz
              vien izrādījās pamatota. Vālodze bija tipisks
              amatnieks, kas savu iekšējo cilvēku nebija šķīstījis
              rūpēs un ciešanās, bet kā dvēsele bija pilna
              tumšu dziņu un neķītru baudu. Viņš bij izzinājis,
              ka viņai iekrāti daži rubļi nebaltām dienām;
              tie nedeva viņam miera, iekams tos nebija
              izkrāpis ar viltu un meliem, ka atver pats savu
              darbnīcu, kādam nolūkam nauda vajadzīga, un
              pēc tam izšķiedis. </p>
              <p>Nebija pagājis ne pusgads, un Silarāja māte, 
              kā viņas radi to sauca arī pēc kāzām ar Vālodzi
              un vēl šo baltu dienu, - bij izdzīvojusi savus
              pēdējos grašus un līdzekļu trūkuma dēļ panzionātu
              slēgusi. Viņa pārkravājās mazā divistabiņu
              dzīvoklī fabrikas tuvumā. No tā brīža viņas
              dzīve kļuva īstā pekle: bija jāgādā vīram alkohols,
              dažreiz nakts vidū. Sākumā viņa mēģināja
              atrauties un pretoties, ka viņai naudas nav un
              arī nezin, kur to dabūt. Tādās reizēs Vālodze
              draudēja ar sitieniem, un ne draudēja vien -  
              bet draudus arī izpildīja. Tā Silarāja māte no
              idilliskās jūtu pasaules bija nokļuvusi verdzības
              stāvoklī. </p>
              <p>No bērniem viņa savu nelaimi slēpa un kaunējās
              no viņiem. Kad Olģerts rakstīja un apprasījās
              par viņas jauno dzīvi, viņa atbildēja,
              ka dzīvojot labi un par viņu lai nerūpējoties.
              Turpretī Mildai viņas moku dzīve nepalika apslēpta.
              Bet kad Milda, kādu laiku bez vietas
              būdama, apmetās pie mātes, Vālodze un viņa
              draugi mēģināja arī to ievilkt netīrajā duļķainī,
              kurā viņi paši dzīvoja. </p>
              <p>Bet cik piepeši Silarāja māte savu dzīvi bija
              grozījusi, iziedama pie Vālodzes, tikpat negaidīti
              viņa no šīs dzīves izkļuva ārā. </p>
              <p>Olģerts savus mācības gadus bija beidzis un
              kopš ilgāka laika ieņēma K. Jozofata grāmatu </p>
              <pb/>
              <p>veikalā Pēterpilī atbildīgu vietu. Mātei iepriekš
              neziņojis, viņš brauca viņu apciemot.</p>
              <p>Pie krāsns uz sola sakumpušu un asaru pilnām
              acīm viņš atrada savu māmuļu. Mierinādama
              blakus sēdēja Milda, bet arī viņa bija novārgusi
              un izraudātām acīm. </p>
              <p>Olģerts, to redzot, sastinga.</p>
              <p>"Neraudi, māt!" viņš viņu noskūpstījis mierināja.</p>
              <p>"Nē, dēls, man par savām bēdām ir jāraud,"
              viņa atbildēja.</p>
              <p>"Ja tev ir bēdas, tad mini tās - es viņu nastu
              ņemšu uz sevi!"</p>
              <p>"Nē, dēls, manas bēdas ir vienīgi manas pašas
              bēdas. Tu tās man nevari atvieglināt."</p>
              <p>"Māt, no kura laika tu man gribi slēpt savu
              laimi un nelaimi?" </p>
              <p>"Savu laimi es no jums, bērniem, neesmu slēpusi.
              Jūs bijāt mana laime kā nevarīgi bāra
              bērni; arī tagad jūs esat mana laime. Bet mana
              nelaime ir manas pašas nelaime."</p>
              <p>"Māt, es tev teicu, ka gribu tavu bēdu nastu
              ņemt uz sevi. Stāsti man savas bēdas!" Olģerts
              izsaucās. </p>
              <p>Un Silarāja māte stāstīja...</p>
              <p>Tuvojās pusnakts un debess klājās zvaigžņu
              apvārsnī. Kā jau svētku laikā, ielas bija vēl
              trokšņainas. Tikai nelielajā divistabu dzīvoklī
              bija klusu: Silarāja māte vairs neraudāja; viņai
              acis bij izraudātas un valgi lūkojās bērnu nopietnajās
              sejās. Vālodze esot no rīta aizgājis
              un pirms pusnakts viņš nekad mājā nenākot.
              Arī vakar, svētvakarā, viņš ap to laiku pārnācis
              piedzēries.</p>
              <p>Uz trepēm bija dzirdami soļi. Soļu klaudzieniem
              piebiedrojās ķērcošas balss neglīti vārdi.</p>
              <p>Silarāja māte ar Mildu kā bultas uzšāvās no
              sola un apkampušās iebēga istabas kaktā.</p>
              <p>Te pa durvīm nodārdēja dobji sitieni un ķērcošā
              balss kliedza, lai atver durvis. </p>
              <pb/>
              <p>"Olģert, nelaid viņu iekšā! Glāb mūs!" sievietes
              lūdzās. </p>
              <p>Jauneklis saslējās visā augumā un pie durvīm
              piegājis stiprā balsī teica: </p>
              <p>"Dzērājiem un trokšņotājiem te nav mājvietas." </p>
              <p>Kā atbilde bija dzirdami neglīti lamu vārdi
              un kāju spērieni pa plānajām dēļu durvīm. </p>
              <p>"Še jums mājvietas nav. Es, savas mātes dēls
              un sargs, jūs iekšā nelaidīšu!" Olģerts, durvis ar
              plecu atspiezdams, sacīja. </p>
              <p>Bet troksnis aiz durvīm nemitējās.</p>
              <p>Tad Olģerts, vienā rokā turēdams sveci, ar otru
              atslēdza durvis un stāvēja krūti pret krūti ar
              savas mātes mocītāju. </p>
              <p>Vālodze bija maza auguma, kalsnējs, lielām,
              uz augšu saskrullētām ūsām, kuras, degvīnā samirkušas,
              bij savu veidu pilnīgi zaudējušas. Šaurās
              actiņas viltīgi zibiņoja un izrādīja tādu kā
              mazu bramanību. Redzēdams savā priekšā zaļoksni
              jaunekli, viņš uz brīdi tā kā apmulsa.
              Tad viss viņa ķermenis sakustējās, nevarīgās kājas
              grīļojās un roku pacēlis, viņš ķērca:</p>
              <p>"Kāds tu sargs savai mātei! Tava māte ir mana
              sieva - mana kalpone."</p>
              <p>Tālāk Vālodze netika: nākošā acumirklī mazais
              vīrietis novēlās pa stāvajām trepēm lejā.</p>
              <p>Otrā dienā Olģerts aizgāja uz policiju un izņēma
              mātei pasi.</p>
              <p>Trešā dienā Silarāja māte ar abiem bērniem
              pārvietojās uz citu pilsētas daļu, Ķeizara dārza
              tuvumā. </p>
              <p>Nākamās dienās Olģerts bij iestājies par strādnieku
              tai koku apstrādāšanas fabrikā, kurā viņš
              tagad bija par pārvaldnieku.</p>
              <p>Silarāja māte vēl ilgi būtu kavējusies pie šīm
              atmiņām, bet ienāca Milda no darba nākdama.</p>
              <p>"Še, meitiņ, izlasi man vēl reiz šo vēstuli," un
              viņa pasniedza Mildai Jozofata karti.</p>
              <p>"Es jau sen domāju, ka Olģerts fabrikā mūžu </p>
              <pb/>
              <p>nenodzīvos," jaunava domīgi atteica, karti uz galda
              nolikdama, un sāka atģērbties. Viņa bija pārdevēja
              kādā modes veikalā. </p>
              <p>Silarāja māte pacēla adīkli un paskatījās pulkstenī,
              jo bija laiks domāt par vakariņam. </p>
          </div>
          <div type="chapter">
              <head>2.</head>
              <p>Olģerts fabrikā nepacietīgi gaidīja vakaru. Viņa
              kustībās un rīkojumos bija mānāms uztraukums
              un nemiers. Viņš apstaigāja vairākkārt
              darbnīcas un uzkavējās pie dažiem sīkumiem,
              kurus citkārt nemaz neievēroja. Bet mašīnu dūkšana
              un riņķu zāģu spiedzošā kaukšana viņu
              uztrauca vēl vairāk, kādēļ tas atstāja fabriku un
              aizgāja uz baļķu un citu materiālu noliktavām.
              Pār apšu un alkšņu grēdām kāpdams, viņš atcerējās,
              ka piecus gadus atpakaļ viņš tik pēkšņi
              bija pārmainījis savu vietu grāmattirgotavā
              pret vienkāršu strādnieka darbu šai pašā fabrikā.
              Viņš bija par darbu un kapitālu daudz
              lasījis un šīs idejas viņu aizkustināja. Bet viņa
              straujā daba to dzina ārā no istabas četrām sienām
              un neļāva viņam ar pētnieka kritisku skatu
              un zinātņu vīra nenogurstošu nopietnību nodziļināties
              šo ideju pārbaudīšanā un izpratnē; viņš
              juta dziņu kaut ko darīt, kaut ko grozīt savā
              vienmuļīgā dzīvē. Jozofata veikalā viņš bija vecākais
              bibliotēkārs un daiļliteratūras sortimenta
              pārzinis. Bet bibliotēka bija nolaista un viņa
              priekšlikumu, to papildināt ar jaunizdevumiem,
              Jozofats pastāvīgi atlika uz vēlāku laiku, kādēļ
              viņš bibliotēkas vadību uzticēja savam palīgam
              un pats nodevās sortimentam. Bet arī sortiments
              viņu neapmierināja, - viņš nāca pie slēdziena,
              ka pasniegt pircējam grāmatu ir tikpat
              nenozīmīgi, kā darīt kaut kādu citu darbu, kurš
              izslēdz radītāja iniciatīvu un īpatnību. </p>
              <pb/>
              <p>Bija jau gluži patīkami pircējiem ieteikt vienu
              otru grāmatu un īsos vārdos minēt tās saturu - 
              tas neprasīja nekādu sevišķu pūliņu un
              studiju. Olģertu visvairāk interesēja apgādniecība;
              bet to vadīja Jozofats pats: kā redaktors
              šinī nozarē nodarbojās kāds ģimnāzijās skolotājs.
              Bez tam viņš atzina, ka priekš apgādniecības
              vēl bija par jaunu un nepiedzīvojušu un
              ka viņam vēl trūkst vajadzīgo zināšanu.</p>
              <p>Tad brauciens priekš pieciem gadiem uz Rīgu
              viņu ieveda citā, gluži jaunā pasaulē...</p>
              <p>Stundu pēc fabrikas slēgšanas Olģerts kāpa
              pa "Romas" viesnīcas platajām, mīkstu segu klātajām
              trepēm uz numuru, kurā bija apmeties
              grāmattirgotājs un izdevējs K. Jozofats no Pēterpils.
              Viņš kāpa drošiem jaunekļa soļiem un
              paceltu galvu. Viņš negāja pie sava vecā patrona
              kā viņa agrākais māceklis, bet kā fabrikas pārvaldnieks
              un vietējās augstskolas komerczinību
              pēdējā kursa students, jo pa šiem pieciem gadiem
              bija paspējis nolikt abitūriju un iestāties augstskolā.</p>
              <p>Jozofats, mazs, gluži sirms vīriņš, ģērbies modernā
              uzvalkā un baltu kravati, kādu tas pastāvīgi
              nēsāja, Olģertu priecīgi apsveica. Viņa
              lielās, tēraudpelēkās acis labsirdīgi noraudzījās
              jauneklī, kuru tas piecus gadus nebija redzējis.</p>
              <p>"Apsēžaties, jaunais direktora kungs," viņš teica,
              savam agrākajam māceklim krēslu piedāvādams.</p>
              <p>"Pateicos. Bet pie direktora goda vēl neesmu
              ticis. Mazas rūpniecības iestādes pārvaldnieks
              vēl tālu no direktora," Olģerts atteica.</p>
              <p>"Bet es šī vārda nozīmi neattiecinu uz jūsu tagadējo
              stāvokli. Es vēlētos jūs apsveikt ka manas
              firmas direktoru."</p>
              <p>Olģerts neuzticīgi pacēla acis uz Jozofatu.</p>
              <p>"Jā, Olģert," Jozofats turpināja; "bet atvainojiet,
              ka jūs uzrunāju pa vecam. Garas runas
              man nepatīk. Neslēpju arī savas simpātijas un </p>
              <pb/>
              <p>draudzību pret jums. Ticat man, ka sen jau taisījos
              braukt jums pakaļ. Ar vēstulēm mans nodoms
              nebija lāgā izdarāms, pirmkārt, jums jau
              zināms, ka esmu gauss vēstuļu rakstītājs un, otrkārt,
              man šķita, ka jums rakstot man nebūs
              sekmju: jūs varētu apdomāties un man atteikt.
              Tādēļ nolēmu braukt pats un noslēgt ar jums
              kontraktu, uzaicinot jūs par direktoru manā
              firmā."</p>
              <p>"Jūsu priekšlikums man visai glaimojošs, Jozofata
              kungs," Olģerts atteica, "bet neapdomājies
              to nevaru pieņemt."</p>
              <p>"Bet principā, Olģert, jūs esiet ar mieru nākt
              pie manis atpakaļ?" Jozofats jautāja, un viņa
              asais skats kavējās pie korporācijas krāsu lentas,
              kuru Olģerts tikai retos gadījumos nēsāja.
              "Jā, principā? Sīkumos gan jau vienosimies." </p>
              <p>"Principā man nebūtu nekā ko iebilst. Bet man
              šķiet, ka taisni sīkumi ir tik svarīgi, ka viņu
              nozīme nebūtu apietama klusu ciešot. Piemēra
              dēļ, es nevarētu ar vieglu sirdi jau rīt uzņemties
              jūsu apgādniecības vadību, apzinādamies, ka
              neesmu nekad šai arodā darbojies un pēdējos
              gados atsvešinājies no grāmatniecības vispāri." </p>
              <p>"Protams, no melnā dienas darba, kurā jūs kā
              māceklis un vēlāk kā palīgs bijāt iejūgti. Šis
              melnais darbs bija arī jums jūsu dzīvē nepieciešams.
              Daudzās ziņas no maniem agrākajiem ierēdņiem,
              ka viņi dzīvē tikuši uz priekšu un ar
              pateicību atceras manu stingro skolu, ir man rets
              gandarījums. Negribu sev glaimot, ka man kāds
              sevišķs nopelns pie jūsu garīgās attīstības, bet
              vienu es apzinos: es pratu uztvert jūsu tieksmes
              pēc izglītības un neliku ceļā šķēršļus šīm tieksmēm.
              Mani ļoti apbēdināja jūsu izstāšanās no
              mana veikala, bet es sevi mierināju ar to, ka šī
              izstāšanās bija jums nepieciešama. Un es neesmu
              vīlies. Tas pats attiecībā uz jūsu turpmāko darbību
              manas apgādniecības priekšgalā." </p>
              <pb/>
              <p>Olģerts klusēja. Viņam bij jāatzīst, ka šie vārdi
              patiesi.</p>
              <p>"Vai tas tiesa, ka jūs prātojiet nodoties latviešu
              grāmatniecībai? Nesen lasīju Leipcigas
              arodnieciskā žurnālā jūsu rakstu par Baltijas
              grāmatniecības vēsturi. Tanī bija galvenā kārtā
              uzsvērta latviešu grāmatniecība," Jozofats uzsvēra.</p>
              <p>"Tās ir illūzijas, kādas pilda daža laba jaunekļa
              krūtis. Šiem sapņiem daudzi nodevušies, bet
              dzīves īstenība viņus gadu no gada attālinājusi,"
              Olģerts iebilda un piecēlās. Viņš nemīlēja par
              šo jautājumu runāt un viņam nepatika, ka Jozofats
              bij ieskatījies viņa dvēselē.</p>
              <p>Jozofats vēroja jaunekļa iekšējo uztraukumu.
              Viņš bija Olģertu iemīlējis un viņam sekojis visus
              šos gadus. Viņš bija nodomājis ļaut Olģertam
              augstskolu beigt un tad viņu aicināt pie sevis
              atpakaļ. Bet izlasījis Olģerta rakstu Leipcigas
              žurnālā, viņš nāca uz domām, ka Olģertam ir padomā
              uzsākt savu apgādniecību Rīgā un viņš
              ar savu priekšlikumu varētu novēloties. Viņš bija
              vecs un savā mūžā daudz strādājis. Veikals
              kļuva dien' no dienas plašāks, apsūtījumi auga,
              un peļņa vairojās. Bet viņam nebija sava cilvēka
              veikalā, uz kūru varētu palaisties nākotnē.
              Viņam nebija dēla un savas firmas likumīga pēcnācēja.
              Viņš ar savu otru pusi nebija arī vēl
              domājis par savu triju meitu nākotni.</p>
              <p>Tādēļ viņš bija braucis personīgi uz Rīgu, - 
              pirmkārt, lai pārliecinātos, vai Olģerts ir tas pats
              vecais, naīvi idilliskais jauneklis, kas mīlēja literatūru,
              sapņoja par grāmatu apgādniecību; otrkārt,
              vai viņš bija garīgi gājis uz priekšu, atmetis
              pārāko jaunekļa kautrību, izveidojies satiksmē
              un dzīvē, kas kā viņa firmas priekšstāvim
              un nākošam znotam piederējās. Un dzīvē un
              satiksmē ar visādu šķiru ļaudīm norūdītais skats
              viņu no pirmā acumirkļa mierināja: Olģerts bija
              uz viņu liktās cerības attaisnojis: miesīgi un garīgi </p>
              <pb/>
              <p>attīstījies, brašs un drošs, cēls dvēselē un
              skaists augumā. </p>
              <p>"Olģert, jaunības ilgas un sapņi ir kā liega
              stīga, kas ieskan cilvēka dvēselē. Pie daža tā
              apklust, bet retiem skan visu mūžu. Un laimīgi
              ir pēdējie: viņi izkopj savu dvēseli, viņi tuvina
              savas ilgas dzīvei, viņi neaprok savus sapņus.
              Tai darba laukā, kurā jums no jauna atgriezties,
              nevar strādāt bez sajūsmas, bez ideālisma. Šai
              darba laukā ideja ņem virsroku pār sausu aprēķinu,
              sapņi apmiglo dzīvi kā ar rasu un to pārveido.
              Es esmu par vecu tam visam sekot. Mana
              darbība atbalstījās galvenā kārtā uz sausa aprēķina.
              Bet es manu, es to izjūtu, ka man sāk
              zust pamats zem kājām, ka es sāku attālināties
              no laika prasībām, ka man trūkst lielo vilcienu.
              Un tas ir tas, kas mani veda pie jums šurp uz
              Rīgu. Jūs paši nenācāt, - man bija jāsper pirmais
              solis." </p>
              <p>Olģerts piecēlās. Jozofata vārdi atrada atbalsi
              viņa jaunā, pēc plašākas dzīves alkstošā dvēselē.
              Jā, viņš sapņotājs, kurš sapņoja dzīvē kļūt par
              lielu vīru. Viņš alka pēc visa daiļa, pēc slavas.
              Jau priekš gadiem, Pēterpilī, viņš bija pieteicies
              par misionāru un lūdzis viņu sūtīt uz Leipcigu
              kādā licejā, mācīties svešas valodas un pārējās
              zināšanas, kas misiones darbā vajadzīgas. Jā,
              Leipciga bija arī citā ziņā ievērojama: tur bija
              pasaules grāmatniecības centrs, tur viņš varēja
              papildināties arī savā arodā... Bet kad viņš toreiz
              bija pieteicies pie tā mācītāja, kurš kādos
              misiones svētkos bija sludinājis šo svētīgo darbu,
              kurš bija pats draudzei līdzi raudājis par tiem
              misiones krusta nesējiem, kas nesavtīgi gājuši
              svešās tautās un zemēs, upurēdami savu dzīvību,
              un pārmeta tagadējai jaunībai, ka tā uz to nav
              spējīga, - tad mācītājs bija viņā noskatījies un
              teicis: "Bērns, es tāda sprediķa netiku sacījis."
              Tāda atbilde viņu toreiz kā no mākoņiem izcēla: </p>
              <pb/>
              <p>mācītājs noliedza savus vārdus. Viņš uzmeta dažas
              skices un iesūtīja tās laikrakstu redakcijām. </p>
              <p>Šie stāstiņi tika nodrukāti. Bet tad viņš atzina,
              ka velti šķiež laiku ar šādu nodarbošanos,
              kaut arī vakara stundās; viņš tik maz vēl pazina
              dzīvi, viņam trūka vispusīgas izglītības, stila,
              lai kļūtu par rakstnieku, un viņš pārvilka krustu
              šīm ekskursijām. Bet šie viņa pirmie literāriskie
              mēģinājumi tam atnesa citā ziņā jaunus
              ierosinājumus: viņš stājās sakarā ar Pēterpilī
              dzīvojošiem latviešu literātiem, iepazinās un sadraudzējas
              ar sirmo tautas dzejnieku Papardi
              un šinī sabiedrībā dīga viņa dvēselē pirmie asni
              nodomam kļūt par grāmatu izdevēju. Tad pār
              šiem asniem klājās rīta salna: viņš bija nabags,
              - nevarēja ne sapņot par grāmatu izdošanu.
              Bet tagad šī varbūtība bija tik tuvu. </p>
              <p>"Es esmu ar mieru parakstīt kontraktu," Olģerts
              noteikti sacīja, nostādamies pretīm Jozofatam,
              kurš arī bija piecēlies. "Bet tikai ar vienu
              noteikumu." </p>
              <p>"Minat šo noteikumu." </p>
              <p>"Es nobeigšu šo pavasari augstskolu, tad
              braukšu uz Leipcigu un pēc gada pāriešu uz
              Pēterpili." </p>
              <p>Šī atbilde veco grāmattirgotāju neapmierināja.</p>
              <p>"Jūsu noteikuma otru daļu, - ārzemju ceļojumu - 
              es nevaru atzīt. Ne tādēļ, ka jūsu brauciens
              nenestu jums vēlākā dzīvē augļus, bet es
              gribētu apstrīdēt acumirkļa vajadzību: sortimentu
              jūs tik labi pārzinat, ka šinī arodā jums
              studijas nav vajadzīgas un apgādniecība pati par
              sevi izveidojas; tas, kas Vācijā būtu ievērības cienīgs,
              varētu Krievijā izrādīties par nederīgu. Neaizmirstiet,
              ka es savai grāmatu apgādniecībai
              jau esmu licis drošu pamatu un nu uz tā tikai
              tālāk celt! Runa varētu būt par to, vai pēc
              gada vai vēl vēlāk jums nederētu braukt uz
              ārzemēm." </p>
              <pb/>
              <p>Patiesībā Jozofats domāja citādi: viņš pats bija
              pamazām izveidojies par izdevēju un pēc viņa
              domām šāda ceļošana nemaz nebija vajadzīga.
              No svara bija Olģertu saistīt un ņemt viņu visdrošāk
              sev līdz. </p>
              <p>Jozofats uzaicināja jaunekli uz vakariņām, no
              kurām Olģerts nevarēja atteikties. Kamēr pienesa
              ēdienus, viņi pārrunāja sīkāk kontraktu,
              kas viņu starpā nesacēla pretrunas. Vakariņas
              paēduši, viņi pacēlās ar braucamo krēslu trešā
              stāvā un nedaudzās minūtēs parakstīja kontraktu.</p>
              <p>Jozofats palika vēl dažas dienas Rīgā, lai nokārtotu
              rēķinus ar dažām grāmatu tirgotavām,
              ar kurām viņš uzturēja veikaliskus sakarus.</p>
              <p>Pēc mēneša Olģerts beidza augstskolu un aizbrauca
              uz Pēterpili. </p>
          </div>
          <div type="chapter">
              <head>3.</head>
              <p>Piecos gados Jozofata veikalā bija notikušas
              dažas pārgrozības. No vecā personāla daudzi
              bija izstājušies un viņu vietas ieņēma jauni, Olģertam
              nepazīstami spēki. Tie savukārt nebija
              savā arodā iestrādājušies, iedami un nākdami
              no vienas vietas uz otru, un nebija piesavinājušies
              vajadzīgo izglītību. Tāds personāls nevarēja veikalam
              nest labuma. Ar to arī izskaidrojās, ka sortiments
              bij nolaists un bibliotēka pa šiem gadiem
              ne ar vienu jaunu grāmatu nebija papildināta.</p>
              <p>Olģerts vispirms lika uzņemt inventāru. Pie
              šī darba viņš pats cītīgi strādāja līdz un pa
              vasaras klusajām dienām, kad grāmatas vispāri
              mazāk pērk, mēģināja noorganizēt veikalu uz
              jauniem pamatiem. Rudenim tuvojoties, bija sastādīts
              jauns katalogs, pienāca pirmie lielie grāmatu
              sūtījumi no ārzemēm, no Maskavas un Ķijevas,
              šiem krievu grāmatniecības centriem, un
              varēja sludināt laikrakstos: "K. Jozofata grāmatu </p>
              <pb/>
              <p>veikals un bibliotēka visplašākos apmēros papildināta
              ar jaunām grāmatām un lūdz interesentus
              pieprasīt katalogus."</p>
              <p>Kad šis darba posms bija padarīts, Olģerts
              sāka iedziļināties Jozofata apgādienā, kurš pa
              pēdējiem gadiem bij stipri pieaudzis. Bet tur
              nebija nekādas sistēmas.</p>
              <p>Blakus skolas grāmatām bija izdoti vairāki mazvērtīgi
              dzejoļu krājumi, tad viena, otra brošūra
              par dienas jautājumiem, un reta zinātniska grāmata.
              Bija izmanāma nenoteiktība un gadījuma
              raksturs. Viens jaunizdevums nepieslējās
              otram kā augs augam, kas organiski saaug kopā,
              papildinādami un veidodami viens otra cēlumu
              un plašumu.</p>
              <p>Viņš arī savāca sīkas ziņas par katru grāmatu
              un izdevumu atsevišķi, jo turējās pie principa,
              ka katrai grāmatai sava vēsture.</p>
              <p>Tad Olģerts apmeklēja savus vecos paziņas:
              palkavnieku Krisonu, kurš nebija literāts, bet
              dzīvi interesējās par latviešu lietām, un virsskolotāju
              Plato, kurš gadu no gada referēja par
              latviešu literatūras jaunākām parādībām Pēterpils
              kolonijā. Pie Krisona un Platā katru nedēļu
              pārmaiņus viņi sapulcējās - jauni literāti,
              virsnieki un studenti. Pie šī pulciņa pieslējās
              arī sirmais dzejnieks Paparde; bet viņš bija
              pastāvīgi ceļojumā kā intendantūras ierēdnis.
              Viņš savas priekšniecības uzdevumā apbraukāja
              Krieviju, Kaukazu un Turkestānu, un tuvāko draugu
              vidū pie kausa miestiņa attēloja savu tālo
              ceļojumu iespaidus. Kad Paparde atgriezās Pēterpilī,
              viņam tuvu stāvošās aprindās bija īstās
              svētku dienas. </p>
              <p>"Silarāj, kādēļ jūs atstājāt Rīgu un nācāt atpakaļ
              uz šo purvaino pasaules pilsētu?" sirmais
              dzejnieks pie pirmās tikšanās Olģertam noprasīja,
              tikko viņi pie palkavnieka Krisona bija sasveicinājušies.
              "Man šķita, mums veciem, mūsu
              mūža pēdējās dienās no dzimtenes izsvaidītiem, </p>
              <pb/>
              <p>jāmierinās ar tām domām, ka mūsu kauli trūdēs
              šinī ūdeņainā zemē, bet ne jums jauniem, dzīves
              spēka pilniem, doties šai purvā labprātīgi
              iekšā un likties sevi apsērot ar miglu un šīs
              pilsētas netīro ūdeņu izgarojumiem."</p>
              <p>"Es esmu citās domās, lielo dzejniek," Olģerts
              atbildēja.</p>
              <p>Bet sirmgalvis neļāva jauneklim tālāk runāt
              un, pret Krisonu pagriezies, teica:</p>
              <p>"Klausies, Krison, šis jaunais cilvēks grib mums
              veciem vīriem iestāstīt, ka mūsu kauli netiks
              vēl tik drīzi guldīti Ņevas krasta malā. Viņa
              vārdos izskan, ka šo ziemu pārcietīšu un manas
              kliedzošās kaulu sāpes mani līdz nākošam pavasarim
              vēl nenovedīs kapā. Tad sveiki, jaunais
              draugs, uz jūsu pareģojumu!"</p>
              <p>Sirmais Paparde pacēla savu kausu pret Olģertu
              un viņam pieskandināja. Iztukšojis kausu,
              viņš nobraucīja sirmo bārdu un pār viņa seju
              klājās liegs smaids un nogurušās acis iedegās.</p>
              <p>Iekam Olģerts atbildēja, viņš kavējās savām
              acīm pie sirmā vīra labsirdīgās, lielām rūpju
              grumbām izvagotās sejas. Tagad viņš atkal bija
              viņu, šo savu veco paziņu vidū un sēdēja blakus
              lielajam tautas dzejniekam, kurš tam jau
              priekš pieciem gadiem bija iedvesis to sajūtu,
              ka arī viņam kaut kas jādara, lai būtu ja ne
              līdzīgs, tad vismaz cienīgs sēdēt viņam blakus.</p>
              <p>Toreiz viņi bija runājuši par Papardes dažādos
              laikrakstos izkaisītu rakstu izdošanu. Tā bija
              bijusi sirmā tautas dzejnieka vienīgā vēlēšanās,
              redzēt savus rakstus izdotus vienā, kopīgā izdevumā.
              Jā, piedzīvot savu rakstu kopizdevumu, nokalpot
              vēl nedaudzus gadus līdz pensijai un tad
              nomesties Daugavas krastā uz dzīvi un gaidīt
              savu mūža vakaru... Olģerts to vēl labi atcerējās.
              Un jo dziļāk viņa skatiens vērsās sirmā vīra valgajās
              acīs, kurās vēl kvēloja dievišķīgā uguns,
              viņš iekaisa savā uztraukumā un viņa acis kļuva
              mitras. </p>
              <pb/>
              <p>"Es ticu, lielo tautas dzejniek, ka jūs pārdzīvosat
              nevien šo ziemu, bet vēl daudzas. Mans
              sirdsvēlējums arī ir tas, lai jūs izkļūtu ārā no
              šī purva atpakaļ uz dzimteni, uz Staburagu, kuru
              jūs apdziedat. Tur uz Staburaga dzimtenē
              skandināt savu kokli, kas kopš ilgāka laika ir
              bojātā šejienes purvā, Turkestānas saulē un dienvidu
              putekļos. Jā, šai dziesminieka koklei vēl
              atskanēt, draugi!" </p>
              <p>Olģerts bija piecēlies kājās un pacēla savu
              kausu. </p>
              <p>Visi klātesošie pacēlās un līgsmi saskandināja
              savus kausus ar sirmo dzejnieku. </p>
              <p>Olģerts no jauna piecēlās. Viņš nebija runātājs
              un draugu vidū nekad nebij runājis. Bet
              viņu dzina kāda iekšēja vara. Viņš izjuta nepieciešamību
              šovakar runāt. </p>
              <p>"Kādēļ mūsu tautas jaunatne tiecas uz šo pasaules
              lielo purva pilsētu? Kādēļ mēs atstājam
              dzimteni, kur daba mums veselīga un mīļa, kur
              tautas dziesmas skan, kur zeltenes pēc mums
              tīko, kur mūsu tēvi un brāļi trin izkaptis un iet
              ar saules lēktu pļava un arklu tīrumā? Kādēļ
              mēs traucamies pasaulē? Ne tādēļ, ka mēs nemīlētu
              dzimteni un kaunētumies mūsu tēvu tēvu
              darba! Ne tādēļ, ka mūsu tautas meitas mūs
              būtu vīlušas cerībās un uzsmaidītu svešiniekiem!
              Dzimtene ir mums par šauru, draugi... Mēs jaunatne
              esam kā milži, kuri ar vienu soli pārkāpj
              Rīgas baznīcas torņus, vienā dienā izbrauc Kurzemes
              mežus un otrā dienā kā tauriņi pārlido
              Vidzemes staltās druvas... Mēs dodamies bariem
              ārā pasaulē un mūsējie tūkstošiem klīst pa šīs
              lielās purva un ūdens pilsētas ielām! Un skaistas
              kā nevienā citā pasaules pilsētā ir šīs taisnās
              ielas šinī ūdens un purva pilsētā! Tu, cilvēks,
              klīsti pa viņām kā pa sapņu valsti... Cilvēki 
              un atkal cilvēki... Ugunis un atkal ugunis...
              Baltās naktis un melnie ūdeņi... Un zem sudrabotās </p>
              <pb/>
              <p>debess baltajās naktīs mēs klausāmies melno
              ūdeņu šalkoņā pie mūsu kājām un nododamies
              sapņiem. Raudzīdamies zvaigžņu sudrabotās ārēs,
              mēs skatām tur arī mūsu dzimteni. Viņa tur ir
              zvaigžņu zaigoņā... Viņa vēl nemirdz sudraba
              bārkstīs, bet viņa tur ir, paslēpusies aiz zvaigznēm
              un nokaunējusies kā nāra, kas retumis parādās
              un sēri raugās mēnesī... Un mums sažņaudzas
              sirds par mūsu dzimteni. Mēs sevi
              jautājam, kādēļ arī viņa nespīd zvaigžņu apvārsnī?
              Aiz kāda iemesla sveši ļaudis un tautas
              viņu nicina un mēs viņu nemīlam? Bet neviens
              mums neatbild, arī melnie Ņevas ūdeņi
              pie mūsu kājām cieš klusu. Tādos brīžos, draugi,
              mēs dodamies atpakaļ pilsētā, kur cilvēks
              pie cilvēka klīst un ielas laistās uguņu jūrā un
              mēs nesam sev sirdī līdz mīlu un drosmi: sacensties
              ar citām tautām, kuras mūs nepazīst
              un pazīdamas mūs nīst. Un šinī sacensībā mēs
              dodam vaļu sapņiem un ilgām, ka arī mūsu dzimtene
              kļūs dienās par spožu zvaigzni un būs visu
              tautu mutē un mūsu pilsētās klīdīs ļaudis,
              viens otru nepazīdami, kā šinī pasaules purva
              pilsētā, klīdīs kā brīvi pilsoņi brīvās Latvijas
              ārēs... Lūk, draugi, tas ir mūsu tautas jaunatnes
              ideāls... Šis ideāls mums dara mīļu šo ūdens un
              purva pilsētu... Te neviens mūs netraucē sapņot
              šo nākotnes sapni. Te neviens mūs nenožēlo
              par mūsu vientulību mūsu neveiksmēs un
              neapskauž mūs, kad mākoņi pašķiras un mums
              uzsmaida laime un prieks." </p>
              <p>Olģerts apsēdās. Viņš bija runājot piesarcis.
              Tā bija otrā reize viņa mūžā, kad viņš runāja no
              dvēseles dziļumiem. Pirmoreiz viņš bija uzstājies
              fabrikā, kad īpašnieka dēls bija pārnācis
              no ārzemēm un uzņēmis fabrikas vadību. Tad
              viņš bija runājis kā fabrikas strādnieks un teicis
              neliekuļotus vārdus par darbu un kapitālu.
              Vecākie meistari bij acis vien bolījuši, bet jaunais
              inženieris, ārzemēs studējis un sekojis laika </p>
              <pb/>
              <p>garam, bij viņam sniedzis roku un pieskandinājis
              ar viņu savu glāzi.</p>
              <p>Olģerta sirsnīgie vārdi radīja dzīvas debates.
              Bet neviens tos neapstrīdēja. Ikkurš no viesiem
              pūlējās Olģerta vārdus uzņemt savādi: sirmā
              dzejnieka valgās acis liegi iemirdzējās un tās
              izteica viņa dvēseles saviļņojumu; viņš būtu varējis
              uzrakstīt kādu garu dzeju par to spožāko
              zvaigzni, ar kuru Olģerts bija apzīmējis dzimteni;
              šinī pašā acumirklī viņš to būtu darījis, ja
              klātesošie nebūtu sākuši viens otru pārspēt savu
              jūtu cildenumā un neliekuļotā mīlestības apliecinājumā
              uz sen aizmirsto dzimteni.</p>
              <p>Tā palkavnieks atkārtoja pie katra gadījuma
              viņa agrāk izteikto sirdsvēlējumos; nokalpot vēl
              dažus gadus armijā, kamēr būs kļuvis par ģenerāli,
              tad likvidēt kara dienestu, un, saņemot
              pietiekošu pensiju, nopirkt kādas lauku mājas
              un pavadīt sava mūža pēdējās dienas Latvijā.
              Vai viņš ar to izdarītu kādu pakalpojumu savai
              tēvijai, par to viņš tuvāk neizteicās un no klātesošiem
              neviens viņu netaujāja, ar ko tad tādā
              gadījumā būtu izskaidrojama viņa dzimtenes mīlestība.</p>
              <p>Virsskolotājs Platais bija tanīs uzskatos: izkalpot
              pensiju, nodrošināt sev vecuma dienās
              uzturu un ziedot savus vaļas brīžus sabiedriskam
              darbam vai arī zinātniskiem pētījumiem literatūrā.
              Turpretī jaunais virsnieks Danielsons, kurš
              bija akadēmijā beidzamā kursā, saviļņojās
              līdzi Olģertam un izteicās vēl spilgtākos salīdzinājumos
              nekā Olģerts attiecībā uz Latviju un
              Rīgu kā centru pasaules pilsētu rindā: Rīgai jātop
              par īstu logu uz rietumiem; Latvijai jātop
              par patstāvīgu valsti; latvjiem dibināms savs pastāvīgs
              karaspēks; latvju jaunekļiem jātop par
              staltākajiem un drošākajiem kareivjiem pašiem
              savos pulkos, savā armijā... Pārējie kareivji, jaunāki
              kājnieku virsnieki, piekrita Danielsonam, kuru
              viņi ļoti cienīja un ieskatīja par autoritāti. </p>
              <pb/>
              <p>No studentiem vairums klusēja: nebija lāgā izprotams,
              vai viņi bija pretējos uzskatos, vai arī
              vēl nebija skaidrībā: būt par internacionālistiem
              vai palikt par latviešiem. Viņi arī šo to ierunājās,
              bet bez dzīvības un nepārliecinoši. Bet vairums
              svēti klusēja un sūca papirosus. </p>
              <p>Nama tēvs aicināja vakariņās. Ēdamistabā viesus
              apsveica viņa otrā puse, dzimusi krieviete,
              kura runāja arī latviski un bija ļoti labas dabas
              cilvēks. </p>
              <p>Palkavnieks Krisons, dzīvodams jau tuvi pie
              trīsdesmit gadi Krievijā, bija piesavinājies īsta
              krieva viesmīlību un viņa otrā puse, Olga Petrovna,
              viņu dažos sīkumos vēl papildināja. Viņa
              bija no Maskavas, no mazturīgas skolotāju
              ģimenes un kā skolotāja pati vēl šo baltu dienu
              pasniedza ģimnāzijā stundas. Krisons kā palkavnieks
              pelnīja trīssimts rubļu mēnesī, bet ar
              tiem nepietika priekš Pēterpils, kādēļ Olga Petrovna
              piepelnīja vēl divi simts rubļu klāt, un
              šie piecisimts rubļi par abiem kopā deva viņiem
              iespēju pieklājīgi dzīvot un uzņemt savā
              mājā viesus. </p>
              <p>Tā kā Krisons bija sadraudzējies ar dzejnieku
              Papardi un skolotāju Plato, un viņi parasti pēc
              disputa par tēviju un jaunākiem notikumiem
              dzimtenē pēc vakariņām sēdās pie "revalera"
              vai "preferanses", Olga Petrovna savukārt disputēja
              ar jaunāko paaudzi un pa brīžam piesēdās
              pie klavierēm. Viņa bija zem četrdesmit, vēl diezgan
              skaista. Visās viņas kustībās bija izmanāms
              aristokratisms un cēlums, tāpat viņas runā un
              spēlē. Tādēļ arī šīs Olgas Petrovnas raksturīgās
              īpašības piedeva Krisona mājas dzīvei zināmu
              noskaņu, varētu teikt, pat eleganci, kas
              tik ļoti atšķīrās no pārējo Pēterpils kareivju
              dzīves. Olga Petrovna necieta kāršu spēli un
              bija savu vīru tiktāl atradinājusi no šī liekā
              laika kavēkļa un naudas izšķērdības untuma -  </p>
              <pb/>
              <p>kā viņa kāršu spēli dēvēja, - ka viņš klubā un
              ar citiem nespēlēja, bet vienīgi ar Papardi un
              Plato, kuri ar sevišķu prieku dažu stundu ar
              Krisonu uzsita. </p>
          </div>
          <div type="chapter">
              <head>4.</head>
              <p>No šī vakara Olģertā atdzīvojās viņa senējs
              dzīves sapnis: dibināt savu grāmatu apgādniecību.
              Kā šis darbs būs veicams un, galvenais,
              kādi naudas līdzekļi vajadzīgi, par to viņš nedomāja.
              Visu nakti viņš nebij gulējis, bet cēlis
              gaisa pilis. Viņš apzinājās, ka ir jau uzkāpis
              kalna virsotnē un nedeva sev aprēķinu, kā sasniedzis
              kalna galu. Un viņš nenogrima un nenodziļinājās
              paredzamās grūtībās un kavēkļos,
              kas viņam varētu stāties ceļā un kavēt viņa
              nodomu izvešanu dzīvē. Viņš neprātoja arī par
              naudu un lieliem kapitāliem, kas tos varētu viņam
              aizdot, kur viņam pašam it nekā nebija. Nē,
              no tā visa viņš negribēja ne zināt, ne par to
              domāt. Viņu sajūsmināja pati ideja, mērķis. Šo
              ideju bija viņam kopt un daiļot un nēsāt savos
              sirds dziļumos līdz tam brīdim, kad viss cits,
              ietērps un uzbūve būs radušies paši no sevis.
              Viņš necerēja arī uz kaut kādiem pabalstiem no
              ārienes, uz filantropiju, uz viņam gluži svešām
              personām: viņa ideja to nepielaida, neatzina svešu
              līdzdarbību. It viss bija viņam pašam veicams,
              pašam izkopjams un daiļojams. Un citādi viņš
              arī nevarēja: viņš bija šovakar atklāti uzstājies,
              runājis no saviem sirdsdziļumiem, citus pārliecinājis.
              Vai viņš vēl varēja atkāpties? Vai viņš
              varētu nenosarcis sirmajam dzejniekam acīs skatīties,
              ja nekā nedarītu?</p>
              <p>Otrā rītā viņš piecēlās noguris. Bet fiziskais
              nespēks pēc bezmiega nakts netraucēja viņa
              dvēseles mieru un viņam nebij paģiru un
              sirdspārmetumu noskaņas. Viņam likās, it kā </p>
              <pb/>
              <p>viņš būtu vakar vakarā klausījies kādu lielu simfoniju,
              kuras skaņās tas vēl šodien dzīvoja. </p>
              <p>Bet tiklīdz Olģerts bija nosēdies pie rakstāmgalda
              blakus Jozofatam, kurš arvienu no rītiem
              kārtīgi ieradās veikalā, Olģerta dvēselē aptrūka
              liegās simfonijas saviļņojums. </p>
              <p>Olģertam uz galda bija sakrājušies dažādu ārzemju
              apgādniecību prospekti un katalogi. Viņš
              skatīja tos cauri, atzīmēja vienu otru izdevumu
              sortimentam, bet lielāko daļu no tiem meta papīru
              kurvī. Bija vairums banālu sludinājumu par
              bilžu grāmatām un burtnīcu romāniem. </p>
              <p>Jozofats, sēdēdams Olģertam iepretim, neizlaida
              nevienu viņa kustību no acīm. Jaunais direktors
              viņam izlikās noguris, bāls. Arī viņš kārtoja
              savu korespondenci. Bet tā kā viņš savos
              lēmumos bija ārkārtīgi liels pedants un to,
              ko šodien nolēma, rīt pārlēma par jaunu, viņš
              nebija arī šodien omā atbildēt uz vairākām svarīgām
              vēstulēm un noslēgt līgumus ar papīra
              fabrikantiem un rakstniekiem. Viņam bija prātā
              kas cits: šodien viņa otrai pusei bija šūpļa svētki
              un vakarā viesības. Viņš bij nodomājis uz šīm
              viesībām uzaicināt arī Olģertu un viņu oficiāli
              stādīt priekšā kā savas firmas direktoru. </p>
              <p>Bet šīm viesībām bija arī cits raksturs: viņa
              meita Lidija bija iemīlējusies kādā polī, kuru
              sauca Tomašēvicu, un kurš pēc nodarbošanās bij
              bankas ierēdnis. Tomašēvics bija pilsētas architekta
              Blumenfelda svainis un ar Blumenfelda ģimeni
              Jozofata ģimene uzturēja draudzīgus sakarus.
              Bet Tomašēvics nebij attaisnojis sava nākamā
              sievas tēva cerības: ieteikts no Jozofata
              kādā lielā bankā par uzticības vīru un saņemdams
              lielu algu, viņš bija kļuvis nolaidīgs un pārcelts
              uz kādu mazāk ienesīgu vietu. Arī Tomašēvica
              privātā dzīve bija drīzāk piedauzīga nekā
              teicama. Tādēļ Jozofats ar savu otru pusi
              bija devuši Lidijai mājienu, pārtraukt ar viņu </p>
              <pb/>
              <p>satiksmi. Divdesmit gadus veco Lidiju šāds vecāku
              aizrādījums bija ļoti skumdinājis, bet galu
              galā viņa bija padevusies. Kā enerģiska jaunava,
              ar stipru, tēvam radniecisku raksturu, viņa bij
              apņēmusies ar Tomašēvicu šīvakara viesībās izrēķināties
              un teikusi vecākiem, ka pēc šī vakara
              viņa ar Tomašēvicu visus sakarus pārtrauks
              un viņš vairs soli viņu mājā nespers. </p>
              <p>Bet to sakot viņas lielās, zilās acis bija pildījušās
              asarām un tēvs ar māti par šādu meitas
              varonīgu soli bija viņu mīļi noskūpstījuši. </p>
              <p>Iekams Jozofats paguva Olģertu uz šīvakara
              viesībām uzaicināt, pēdējais uzsāka valodu. </p>
              <p>"Meijera konversācijas vārdnīca iznāk jaunā
              izdevumā, - te ir plašs prospekts," Olģerts pieceldamies
              teica un pasniedza prospektu Jozofatam.
              "Vai mums nederētu izplatīšanu Krievijā
              ņemt savās rokās?" </p>
              <p>"Kā jūs to domājiet?" Jozofats jautāja, iztraucēts
              savā domu gājienā. </p>
              <p>"Manas domas ir tās, ka grāmatu izplatīšana
              Krievijā netiek tikpat kā nemaz veicināta. Grāmatu
              tirgotāji snauž. Un tie, kas vēl darbojas, ir
              cittautieši." </p>
              <p>"Cik eksemplāros, pēc jūsu domām, Meijeru
              varētu parakstīt?"</p>
              <p>"Man šķiet, ka šis jautājums nav tik viegli izšķirams.
              Var parakstīt desmit, simtu, bet arī
              dažus tūkstošus eksemplāru." </p>
              <p>"Ar tūkstošiem mums nu gan nevajadzēs rēķināties,"
              Jozafats iebilda un uz viņa lūpām parādījās
              smīns. </p>
              <p>"Es esmu gluži citās domās. Es taisni rēķinu
              uz dažiem tūkstoš eksemplāriem," Olģerts atteica
              un viņa balsī izskanēja zināms skarbums. "Pēc
              tam, kad dažus gadus neesmu bijis sakarā ar
              grāmatniecību, es esmu sācis kritiski skatīties
              uz šo arodu, kurš sevi dievina nezin par kādu </p>
              <pb/>
              <p>kultūras nesēju. Man domāt, ka nepietiek ar
              to vien, ka mēs esam grāmatu tirgotāji, bet šī
              skaļā skaņa, attiecībā uz kultūru un mākslu,
              mums arī zināmā mērā attaisnojama."</p>
              <p>Un Olģerts sāka attīstīt savu acumirklīgo sajūsmu,
              kas šorīt, pēc viņa vakardienas uzstāšanās,
              pēc šīs nakts nemierīgās sapņošanas viņā
              no jauna uzliesmoja. Bet tā kā viņš bija zināmā
              mērā noguris, tā kā viņam šādos brīžos viss
              labākais šķita akšaubāms un kritikas neizturošs,
              viņš piemēroja šo mērauklu arī grāmatniecībā.
              Viņā iezagās no jauna, kā priekš gadiem, apatija
              pret visu liekuļoto un neīsto, varētu sacīt,
              pat nicināšana pret sauso veikalismu, kur veikals
              stāvēja augstāk par ideju un, ja kas nesagājās
              ar peļņu, tam bija pārvelkams krusts. Viņš
              bija atstājis fabriku un nodevies no jauna idejiskam
              darbam ne tādēļ, lai šo darbu apklusētu,
              bet lai to veicinātu. Un viņam vajadzēja to veicināt,
              jo viņa dzīves mērķis sniedzās kaut kur
              tālu citā pasaulē, kas tagad viņam bij vēl nesasniedzama,
              bet kuras sapņos viņš traucās dzīvot,
              izveidot sevi pašu un tuvināties šo sapņu
              piepildīšanai dzīvē.</p>
              <p>Uzkavējies dažos vilcienos pie nolaidīgas derīgu
              grāmatu izplatīšanas vispāri un atzīmēdams
              atsevišķus faktus, kur sortimenta grāmatu tirgotāji
              uzmetas par kakla kungiem izdevējiem,
              neizplatīdami ar nolūku labus izdevumus, viņš
              attīstīja īsos, skaidros vilcienos domu, ka ar
              nomaksas sistēmu jāsāk popularizēt enciklopēdijas
              un citi vērtīgi izdevumi. Jāstājas ar Meijeru
              sakarā, jādabū viņa noteikumi un jāattīsta
              rosīga darbība šinī nozarē. Jāiegūst intelliģenti
              aģenti, kas apbraukā pilsētas un ciemus un ieved
              enciklopēdijas par mazu mēneša nomaksu,
              kur tas vien iespējams. Bet šis lai būtu tikai
              priekšdarbs: galvenais darbs būtu tas, ka ķertos
              paši pie enciklopēdijas un klasiķu izdošanas un
              populārizēšanas. </p>
              <pb/>
              <p>Šis priekšlikums bija Jozafatam gluži negaidīts.
              Viņš arī pats par to bija šad un tad domājis,
              bet ikdienas tekošie darbi bija viņu tā aizņēmuši,
              ka viņš nekad nebija paspējis šai lietā
              iedziļināties. Tad viņš arvien bija domājis par
              risku un zaudējumiem. Bet Olģertam varēja būt
              taisnība: vispirms bija jāstājas sakarā ar Meijeru,
              ar kādiem nosacījumiem viņš savas enciklopēdijas
              plašākai izplatīšanai uztic, kādu risku
              izdevējs ņem uz sevi un vai tādā gadījumā risks
              vispāri varētu būt. Par apgādniecību kā tādu
              uz sava rēķina viņš vēl negribēja domāt. </p>
              <p>"Labi. Es esmu ar jūsu priekšlikumu mierā.
              Izstrādājiet sīkāk savu projektu un mēs to tuvāk
              pārspriedīsim," Jozofats piebilda. "Bet šodien
              ir manā ģimenē svētku diena un tādēļ es negribētu
              par veikalu domāt. Es jūs lūdzu, šovakar
              mūs apmeklēt. Jūs būsiet manā ģimenē
              mīļš viesis." </p>
              <p>To teicis, viņš atdeva Olģertam atpakaļ Meijera
              prospektu un atstāja kantori, ātriem soļiem
              kāpdams pa riņķa trepēm augšā otrā stāvā, kuru
              viņa ģimene šai pašā namā apdzīvoja. </p>
              <p>Olģertu šis ielūgums nepārsteidza: viņš jau
              tā kā tā skaitījās Jozofata ģimenē kā piederīgs,
              jo apdzīvoja nelielu dzīvokli sētas namā iepretim
              Jozofata dzīvoklim un tika apkopts un pansionēts
              no sava principāla. Pusdienas un vakariņas
              viņš ēda kopā ar visu Jozofata ģimeni, bet rītos
              gāja agrāk veikalā un ieturēja brokastis atsevišķi.
              Un ne vienu reizi vien viņš jau agrāk
              bij piedalījies retajās viesībās, kādas Jozofats
              tik atsevišķos gadījumos mēdza sarīkot. Bet
              viņš nemīlēja šādus vakarus pie Jozofatiem:
              viņam tur trūka domu biedru. Bija gadījumi, kad
              viņš pēc vakariņām klusi pazuda. Tā arī šoreiz:
              turpinādams prospektu caurskatīšanu, viņš nolēma
              šovakar pēc vakariņām nemanīts aiziet. </p>
              <pb/>
          </div>
          <div type="chapter">
              <head>5.</head>
              <p>Pēc deviņiem vakarā sāka ierasties pirmie
              viesi. </p>
              <p>Tur bija pilsētas architekts Blumenfelds, tipisks
              baltietis, ar savu bravūras pilno izturēšanos un
              noteicošo izrunu. Mēdza apgalvot, ka viņš no
              semītu cilts, un viņa sejas panti to atgādināja.
              Bet personīgi viņš sevi skaitīja par Baltijas
              muižnieku, un tā kā bij bijis kādā kroņa iestādē
              lielāks ierēdnis un uzkalpojis īsta valstspadomnieka
              činu, tad nepiemirsa rakstīties par fon Blumenfeldu
              un arī personīgi priekšā stādīdamies
              šo savu izcilus stāvokli pastāvīgi uzsvēra. Viņa
              otrā puse, izlutināta poliete, ģērbās visskaistākās
              tualetēs, bija vēl diezgan pajauna un kā poliete
              grācioza un viegla kā dūja. Pie sevis mājās
              viņa kalpotājiem bij pavēlējusi sevi saukt par
              baronesi, un šādu titulēšanu bij piesavinājušies
              arī viņas tuvākie paziņas.</p>
              <p>Viņas brālis Tomašēvics bija slaika auguma,
              gadus trīsdesmit vecs, ar pastāvīgi gludiem, spīdošiem
              matiem, tipisku poļa vaigu bārdu un mazām
              apcirptām ūsiņām. Viņš ģērbās glīti un smiņķējās.
              Bet tā kā arī dāmas smiņķējās un lietoja
              visstiprākos ārzemju parfimus, tad viņu sabiedrībā
              Tomašēvics ar savu daudz lētākā parfima
              aromu pilnīgi pazuda. Šī jaunā vīrieša kustības
              bija pārāk pakalpīgas, sevišķi pret dāmām: viņa
              stāvs pastāvīgi locījās te uz vienu, te uz otru
              pusi un šaurās acis uzķēra dāmu mazāko vēlējumos.
              Likās, ka viņš bija dzimis salona kavalieris.
              Un šie lētie efekti un parastie glaimi,
              kādus Tomašēvics nekautrējās katra teikuma galā
              piekārt, bija pa daļai iemesls, kādēļ skaistā,
              pilnā jaunībā ziedošā un reti izglītotā Lidija
              bija varējusi viņam atvērt savu sirdi.</p>
              <p>Tur bija virsskolotājs Šefflers ar kundzi un
              meitu, gara auguma vīrs, melnu izplūdušu bārdu
              un aristokrātisku, līku degunu. Viņš bija Jozofata </p>
              <pb/>
              <p>skolas grāmatu virsredaktors. Kaut arī
              dzimis vācietis, viņš sevišķi labi pārvaldīja
              krievu valodu, un tas bija no svara, jo Jozofata
              apgādienā ietilpa gandrīz vienīgi krievu skolas
              grāmatas. Ar Šeffleru Jozofats stāvēja sevišķā
              draudzībā un klausījās aizvien viņa padomus un
              aizrādījumus: pateicoties Šeffleram Jozofats bija
              sācis izdot skolas grāmatas un uz tām nopelnījis
              lielus kapitālus. Bet arī privātā dzīvē viņi
              labi satika, būdami vienādiem konservātīviem uzskatiem.
              Viņa otrā puse bija vīniete, dzīvas un
              jautras dabas, tāpat astoņpadsmit gadus vecā vienīgā
              meita Elza, Lidijas sirdsdraudzene, kura
              Jozofata namā nāca un gāja kā pašu mājās.</p>
              <p>Bija arī vēl daži ierēdņi no tautas apgaismošanas
              ministrijas un mācības apgabala kurātora
              kancelejas. Satiksmi ar šiem kungiem Jozofats
              turēja par nepieciešamu tanī ziņā, ka daudz kas
              atkarājās no viņu labvēlības, lai viens vai otrs
              izdevums tiktu pielaists skolās vispāri un vietējā
              mācības apgabalā sevišķi, neskatoties uz to, vai
              mācības grāmatas vērtīgums izturēja brīvu zinātnisku
              konkurenci ar citiem izdevumiem. Izdevēju
              aprindās mēdza runāt, ka Jozofats šos
              ierēdņus pat algojot. Bet fakts nu palika tas, ka
              viņš ar viņiem ļoti labi satika un uzņēma tos savā
              mājā kā viesus.</p>
              <p>No rūpnieku aprindām bija kādas lielākas papīru
              fabrikas direktors, soms, vārdā Malmgrens,
              sirms, vecs kungs, bet kaislīgs kāršu spēlētājs.
              Viņa izturēšanās pret viesiem bija rezervēta, varētu
              teikt pat auksta. Pret krievu valdības ierēdņiem
              viņš izturējās ar cinismu. Ja turpretim gāja
              runa par Somiju un tās iekšējām lietām, vecā
              vīra acīs iezagās ugunīgas dzirkstis un viņa valoda
              kļuva lokanāka un mīkstāka. Bet krievu
              ierēdņu tuvumā viņš nerunāja par savu dzimteni.</p>
              <p>Jozofata dzīrēs allaž bij otrs viņa tuvākais
              draugs: lielas grāmatu sietuves īpašnieks Kiršteins,
              pie kura Jozofats nodeva siešanai visus </p>
              <pb/>
              <p>savus izdevumus. Kiršteins bija lielas firmas īpašnieks
              un viņam bija arī savs skolas piederumu
              apgādiens. Kā īsts vācietis, ieceļojis no Prūsijas
              kā vienkāršs amatnieks, viņš ar savu enerģiju
              bija uzstrādājies par miljonāru. Viņam bija
              nelokāma griba un raksturs, un šīs īpašības piemita
              arī Jozofatam.</p>
              <p>Tad vēl bija daži pilsētas domnieki, arī tuvākie
              Jozofata domu biedri, ar kuriem Jozofats kā
              domnieks piedalījās dažādās kommisijās. Viņi
              visi bija ar savām kundzēm, pieaugušām meitām
              un dēliem - studentiem. </p>
              <p>Pēdējais no viesiem ieradās policijmeistars
              Fleišers, liela auguma, vecs kungs, lielu, sirmu,
              vidū šķeltu vaigu bārdu. Viņš bija no Liepājas
              un kopā ar Jozofatu apmeklējis ģimnāziju.
              Fleišers bija liels dāmu draugs. Viņš pastāvīgi
              ieradās viesībās galā uniformā ar visiem ordeņiem,
              frizēts un parfimēts, ar skaistu rožu buķeti
              namamātei.</p>
              <p>Fleišeram ierodoties viesi tā kā atdzīvojās.</p>
              <p>"Cienīta kundze, ļoti atvainojos, ka neizdarīju
              šorīt savu pienākumu. Mani kavēja svarīgas
              amata darīšanas," viņš pazemīgi skūpstīja Jozofata
              kundzei roku, un šūpļa svētkos laimes
              novēlēdams, pasniedza viņai dzeltānu rožu buķeti.
              Tad piešus sasizdams atgriezās pret viesiem
              un visapkārt dziļi palocījās.</p>
              <p>Šai acumirklī lielajā, diviem kroņlukturiem gaiši
              apgaismotā zālē visas dāmas smaidīdamas raudzījās
              vecajam kavalierim pretim. Viņas visas
              apskauda Jozofata kundzi.</p>
              <p>Viesi grupējās pulciņos un savā starpā tērzēja.
              Kungi smēķētāji bija sagājuši Jozofata kabinetā,
              kur runāja par polītiku, sabiedrisko dzīvi un
              par visu citu ko, kas šādos gadījumos ienāk prātā.
              Vairākkārt minēja nākošās valsts zvaigznes Vittes
              vārdu, kurš tikko bija iecelts par ceļu ministri.</p>
              <p>Dzirdēdams Vittes vārdu minam, itālietis Lukkačini,
              kuram Pēterpilī bija mākslas ateljē, zināja </p>
              <pb/>
              <p>pastāstīt kādu epizodi no Vittes agrākās
              privātdzīves, un proti: kāds Maskavas tirgotājs
              Baranovs bija viņam dažus gadus atpakaļ lūdzis
              iekasēt no Vittes, kā toreizējā Ķijevas mezglu
              punkta priekšnieka, divtūkstoš rubļus
              pret Vittes solovekseli.</p>
              <p>Dzirdot šādus sīkumus no jaunā ministra dzīves,
              klātesošie tapa uzmanīgi un lūdza Lukkačini
              pastāstīt tuvāk par tik interesantu gadījumu, kā
              vekseļa iekasēšanu no tagadējā ceļu ministra.</p>
              <p>Klātesošie uzmanīgi klausījās.</p>
              <p>Šī epizode dažu no klātesošiem uzjautrināja,
              bet policijmeistars sarāva uzacis.</p>
              <p>"Es jums ieteiktu, siņjor Lukkačini, šo epizodi
              še galvaspilsētā un valsts ierēdņu klātbūtnē
              neatkārtot," Fleišers nervozi iebilda. "Par tādām
              lietām jācieš klusu. Par valstsvīru privāto
              un skaistā dzimuma intīmo dzīvi nekad nedrīkst
              nekā izpaust, tas ir likums." </p>
              <p>Jozofats, kuru Lukkačini nostāsts ne visai apmierināja,
              bija piecēlies.</p>
              <p>Tanī acumirkli kabinetā ienāca Olģerts, ģērbies
              smokingā.</p>
              <p>Jozofats stādīja viesiem priekšā Olģertu kā
              savu jauno direktoru.</p>
              <p>Vienīgi virsskolotājs Šefflers pazina jauneklī
              Jozofata agrāko bibliotekāru. Bet neskatoties uz
              to, Šefflers, kā arī visi pārējie viesi, izturējās
              pret stalto jaunekli ar zināmu cienību.</p>
              <p>Durvīs parādījās Lidija. Viņa bija ģērbusies
              gaiši zilā zīda uzvalkā, pēc toreizējās modes ar
              dārgām mežģīnēm izrotāta. Viņa bij vidēja auguma,
              ar skaistu profilu, cēliem, kā no marmora
              cirstiem sejas pantiem, kuru ziloņkaula liego krāsu
              rotāja maigs kā saules vakarrieta sārtums,
              un lielām, mīļām zilām acīm zem augstās pieres.
              Olģerts, kurš atradās viņas tuvumā, sniedzās pēc
              viņas rokas un to skūpstīja. Viņš tikai tagad
              vēroja Lidijas skaistumu. Toreiz, kad viņš bija
              atstājis Pēterpili, viņa bija vēl nepieaugusi meitene. </p>
              <pb/>
              <p>Un tiekoties ik dienas pie galda, apkrauts
              ar veikala rūpēm, viņš nebija piegriezis vērību
              jaunavai. Bet tagad viņa stāvēja visā cēlumā
              viņa priekšā.</p>
              <p>Tomašēvics bija Lidijai sekojis un palika viņai
              aiz muguras stāvam.</p>
              <p>"Atļaujat arī man, Lidijas jaunkundze, apbrīnot
              jūsu skaistumu," policijmeistars Fleišers, viņai
              roku skūpstīdams, sacīja. "Bet tā kā es esmu
              vecs, tad ar to ir mana misija tikpat kā galā.
              Un pistoles tagad vairs nav modē."</p>
              <p>"Bet ja tās būtu vajadzīgas, ekselence?" Lidijai
              paspruka un viņas lūpiņas iedrebējās, no
              viņas lielajām acīm slīdēja dusmu un nicināšanas
              pilns skats uz Tomašēvicu.</p>
              <p>"Lai cīnās jaunie. Bet būt par sekundantu
              tanī pusē, kas cīnās par jūsu skaistumu, kas
              sargātu jūsu jaunību un dzīves prieku, es labprāt
              vēlētos," Fleišers piebilda un neviļus viņa
              vecās policista acis urbās Tomašēvicā.</p>
              <p>Olģerts, kuram Lidijas sakars ar Tomašēvicu
              bija zināms, vēroja šo situāciju.</p>
              <p>Bet Lidija bija nākusi ar citu uzdevumu: aicināt
              viesus pie galda.</p>
              <p>Kungi piecēlās un sāka virzīties uz zāli, kur
              arī dāmas bija piecēlušās un gaidīja kungus.</p>
              <p>Viesu bija tuvu pie trīsdesmit personu. Galda
              galā ieņēma vietu Jozofata kundze, dzimusi
              latviete no Liepājas. Savos gados viņa bija vēl
              pietiekoši skaista un dzīva. Bet dzimusi kā darba
              cilvēks, viņa bija vēl šobrīd vienkārša savos
              slēdzienos un vaļsirdīga runā. Viņa ar savu miermīlīgo
              dabu bija taisni pretstats Jozofatam, kurš
              ātri uztraucās un par mazāko nieku dusmojās.
              Tādos brīžos viņa bija zibeņa novadītāja un ar
              savu dvēseles maigumu dzesēja viņa dusmas. Viņa
              bija sieviete, kas neinteresējās par politiku, bet
              kas mīlēja mūziku un mākslu vispāri. Viņa necieta
              kafejas tenkas, tās nerīkoja savā mājā un
              negāja arī citur uz tām. Viņa neņēma arī dalību </p>
              <pb/>
              <p>modernajos labdarības rīkojumos, nepiedalījās
              palīdzības komitejās, bet trūcīgas kursistes
              pie viņas kārtīgi pieklauvēja un šos nelielos pabalstus
              viņa ziedoja no saimniecības kases, vīram
              nezinot. Pie galda viņai vienā pusē sēdēja policijmeistars
              Fleišers, otrā architekts Blumenfelds.</p>
              <p>Pie vakariņām visi sēdēja raibā rindā un sagrupējumus
              bija izdarījusi Jozofata kundze, labi
              pazīdama visu personīgās attiecības savā starpā.</p>
              <p>Jozofats ieņēma vietu tautas apgaismošanas
              ministrijas ierēdņu un viņu kundzeņu grupā.</p>
              <p>Jaunatne bija novietojusies pie otra, mazāka
              galda. Lidijai blakus sēdēja Olģerts un iepretim
              Tomašēvics. Pie šī galda sēdēja divpadsmit personas.</p>
              <p>Kā šādās viesībās parasts, ēdienu un dzērienu
              bija pārpilnam. Kungi iesāka ar šņabi, ķimeli,
              konjaku un citu stiprāku alkohola atšķaidījumu,
              dāmas ar pomeranci un vīnu. Sarunām
              nebija kopēja kodola, bet ikviens pūlējās savam
              galda biedram, atminēt viņu interesējošo dzīves
              nervu, un tiklīdz pavediens bija rokā, runa plūda
              pati no sevis. Ja tā dažam labam neizdevās,
              tad tas iemeta pa vārdam sava kaimiņa runā un,
              ja neizdevās pieslieties, runāja par tekošiem dienas
              jautājumiem, teātri un ko tamlīdzīgu.</p>
              <p>Bet visjautrāki bija pie mazā galda; arī tur
              bija vīns un citi vieglāki dzērieni pārpilnam.</p>
              <p>Tomašēvics uzņēmās dzērienu lietošanā vadošo
              lomu: viņš dzēra pats vienu glāzi pēc otras
              un bija visai pakalpīgs pret savu tuvāko apkārtni.
              Viņš bija nervozs un viņa runā un glaimos
              bija izmanāms sarkasms. Likās, it kā viņš
              stiprinātos uz tuvojošos katastrofu: Lidija bija
              pret viņu auksta un uz viņa glaimiem bija tam
              atbildējusi ar izsmieklu.</p>
              <p>Kad šampanietis bija pasniegts un policijmeistars
              Fleišers bija izsaucis tostu Jozofata kundzei,
              viesi viens pēc otra pacēlās un gāja ar
              savām glāzēm pieskandināt ar Jozofata kundzi; </p>
              <pb/>
              <p>jaunatne no mazā galda sekoja lielajam galdam.
              Vienīgi Lidija palika sēžam un viņas lielās
              zilās acis raudzījās dzirkstošā vīna glāzē viņas
              priekšā. Bet patiesībā viņa neredzēja vīna dzirkstis,
              kas kā uguns stari cēlās un krita, viena otru
              aprīdamas. Viņas domas bija kaut kur tālumā.
              Viņa skatīja savu dzīves sapni: viņa bija mīlējusi,
              - cerējusi uz pretmīlestību. Viņa bija kopusi
              un daiļojusi savu mīlu, un tā bija viņas
              dvēselē briedusi un nogatavojusies kā rīta rasas
              slacināts ābeles zieds, kuru tīk skūpstīt un viņa
              aromu ieelpot. Bet viltus skūpsts sniedzās viņai
              pretim. Ne mīlas, bet viltus vārdi skanēja viņai
              ausīs. Un cik neizsakāmi ilgi viņa bija ticējusi
              šai liekulībai.</p>
              <p>Viņas skatiens kļuva ledains un viņa neredzēja
              ne dziestošās dzirkstis vīna glāzē, ne viesus,
              ne Tomašēvicu, kurš viņā notālēm raudzījās,
              ne Olģertu, kurš vēroja Lidijas pārdzīvojumus
              un neiedrošinājās ieņemt savu vietu viņai blakus.
              Viņš bija pārliecināts, ka Lidija izcīna smagu
              dvēseles pārbaudījumu. Olģerts bija vērojis viņas
              šīvakara izturēšanos pret Tomašēvicu un nevarēja
              izprast, kas Lidijai varēja būt padomā, kad
              viņa pie galda bija ieminējusies par kādu skaistu
              pasaciņu, kuru viņa šovakar pastāstīšot. Vai
              viņa sacerēja šo pasaciņu?</p>
              <p>"Lidija, bērns, vai tu ar mani nepieskandināsi?"
              Jozofats pienācis viņu uzrunāja.</p>
              <p>Viņa ātri satvēra glāzi un sniedza to tēvam
              pretim. Bet viņas lielajās acīs bija lasāmas ciešanas.</p>
              <p>Olģerts ar kreiso roku bija atspiedies pret
              savu krēslu un labajā turēja šampanieša glāzi.</p>
              <p>"Lidijas jaunkundze, vai ir atļauts jūs traucēt?"
              viņš kautrīgi iebilda un nezināja, vai sēsties,
              vai sniegt savu glāzi pretī Lidijas glāzei,
              kuru tā turēja vēl rokā.</p>
              <p>Viņu skatieni sastapās un Lidija sniedza pirmā
              pretim savu glāzi. </p>
              <pb/>
              <p>Viesi bija atkal sasēdušies savās vietās un vakariņas
              turpinājās. </p>
              <p>Pie mazā galda pats beidzamais apsēdās Tomašēvics.</p>
              <p>"Lidij, tu mums apsolīji šovakar pastāstīt kādu
              pasaciņu," iesaucās viņas draudzene Elza,
              kura zināja Lidijas noslēpumu. </p>
              <p>"Jā, Lidij, stāsti mums kādu pasaciņu! Ak,
              cik tas būtu skaisti!" mudināja arī viņas jaunākā
              māsa Marija.</p>
              <p>"Arī es no savas puses uzdrošinos daiļo Lidiju
              lūgt stāstīt mums skaistas pasaciņas," Tomašēvics
              piebiedrojās un, apzinādamies savu vārdu
              vijīgumu, sniedza Lidijai pretim savu glāzi. </p>
              <p>Bet Lidija neievēroja Tomašēvica vēlējumos un
              neskatīdamās bīdīja ar kreiso roku savu vīna
              glāzi sānis prom no sevis.</p>
              <p>Tad viņa sāka stāstīt.</p>
              <p>Nezināmā senatnē bija liela, skaista karaļa
              valsts. Visa tur bija pārpilnam un visā zemē valdīja
              līgsmība un prieks. Bet uznāca kari un
              svešu tautu karapulki gāja pār karaļa valsti un
              to izpostīja un sadalīja savā starpā. Pēc nedaudz
              gadiem nomira karalis, izdzīts no savas
              zemes; bet viņa uzticamie galma varoņi, karaļa
              cilts atvases, izklīda pa svešām zemēm un meklēja
              sev dzīves vietu svešās tautās. Bet grūti viņiem
              bija pierast pie svešiem ļaudīm un dzīvot
              pazemojošos apstākļos. Tomēr vairums no viņiem
              ticēja karaļa valsts atjaunošanai, un dzīvodami
              tādā ticībā, viņi panesa visas grūtības,
              cieta badu un trūcību un mirdami pavēlēja saviem
              bērniem zvērēt, ka tie uzturēs cieņā savas
              tautas godu līdz tam brīdim, kad atdzims
              jauna karaļvalsts. Bet viena daļa no viņiem bija
              mazāk izturīga: tā aizmirsa un lika novārtā savas
              tautas tradicijas un, būdami lepni uz savu
              vēsturisko greznību un godu, izgāja uz liekulību
              un viltu. </p>
              <pb/>
              <p>Viena cilts no pēdējiem, kas dzīvoja vecā
              greznībā, bija jau tuvu izmiršanai. Ciltstēvs
              mirdams nesauca savu vienīgo dēlu pie savas
              gultas, nesvētīja viņu un arī nenozvērināja, ticēt
              karaļa valsts atdzimšanai un turēt cieņā savas
              tautas godu un tikumus: viņš pats to nebija darījis
              un arī neticēja, ka viņa dēls to darīs, jo
              tas bija viņa dabā. Pēc tēva nāves dēls rīkoja
              vēl greznākas dzīres un tikai prātoja, kur ņemt
              līdzekļus un no kura kaimiņa aizņemties naudu.
              Bet visi jau viņam bija tik daudz aizdevuši,
              ka jaunus lūgumus strupi atraidīja. Tad jaunais
              cilts priekšstāvis sāka lūkoties pēc bagātas
              līgavas un to šķita atradis citas zemes karaļvalstī,
              kuru slavēja par bagātu un kuras karalim
              bija vienīgā meita Livija.</p>
              <p>Radās arī izdevība iepazīties ar karaļmeitu:
              rīkoja medības pie kāda tās zemes augstmaņa,
              un Vikentijs - tā sauca šīs pasakas varoni -
              bija ieradies uz medībām un pēc tam ceļā uz
              mājām novēlojies un nakts vidū lūdzis naktsmāju
              skaistās karaļa meitas pilī. Vikentijs bij
              stalts kavalieris, izsmalcinātām manierēm un
              glaimojošu uzstāšanos.</p>
              <p>Karaļa meita, kurai viņu nākošā dienā priekšā
              stādija, bij to uzreiz iecerējusi. Bet viņa arī
              zināja Vikentija cilts pagrimšanu un bija dzirdējusi
              par viņu pašu daudz nelabvēlīgu stāstu.
              Atvadoties Vikentijs bija karaļa meitai zvērējis
              mīlu un uzticību. </p>
              <p>Svešās zemes karalis Titus bija vecs un viņa
              miršanas stunda tuvojās. Viņš ieaicināja savu
              meitu Liviju pie sevis un lika tai pie sirds, izvēlēties
              sev līgavaini: viņš nevarot mirt, neredzējis
              uz troņa sava pēcnācēja. Skaistā Livija
              gan pretojās tēvam, bet beidzot piekāpās un bij
              ar mieru, ka aicina preciniekus.</p>
              <p>Ar sevišķiem sūtņiem aicināja uz Livijas precībām
              svešzemju prinčus un arī Vikentiju, kurš
              sevi dēvējās par vecas karaļcilts pēcnācēju. Bet </p>
              <pb/>
              <p>ikvienam preciniekam, pēc tās zemes parašas,
              bij jānāk ar savas zemes balvu, kura tam bija
              jāpasniedz karaļa meitai, un to precinieku, kura
              balvu līgava izvēlējās, uzskatīji par viņas līgavaini.</p>
              <p>Tuvojās svarīgā diena un vecais karalis sauca
              Liviju pie sevis. Viņš to skūpstīja un dziļi acīs
              lūkodamies prasīja viņai, pēc kura no prinčiem,
              kas bija jau ieradušies, viņa tīkojot. Livija klusēja:
              viņa mīlēja Vikentiju, bet baidījās to sacīt
              karalim, kurš Vikentiju neieredzēja. Karalis izprata
              viņas sirdsdomas un netaujāja tālāk. Viņš
              mīlēja savu karaļa valsti, bet vēl vairāk Liviju,
              un viņas laimei negribēja stāties ceļā.</p>
              <p>It kā nojauzdams smago likteņa roku, kas varētu
              gulties uz viņa bērnu un atriebties par daudzajiem
              kariem, kādus tas savā mūžā bija vedis,
              viņš smagi nopūtās un, noskūpstījis Liviju, to
              atlaida. </p>
              <p>Nākošā dienā zināmā stundā svešzemju prinčus
              aicināja uz troņa zāli, kur uz augsta zelta
              troņa sēdēja karalis Titus un blakus viņa meita
              Livija. Ap troni ieņēma vietas galma dāmas un
              kavalieri, tērpušies zeltā un purpurā. Tad sūtņi,
              kuri preciniekus bija aicinājuši, ieveda svešzemju
              prinčus troņa zālē un paši nostājās pa
              kreisi, kurpretim prinči pa labi. Viņi bija skaitā
              septiņi un divreiz vairāk bija viņu pavadoņu, kas
              nesa balvas. Uz karaļa mājienu gājiens sākās
              un precinieki tuvojās troņa pakāpēm.</p>
              <p>Pirmais no viņiem nāca no tāliem ziemeļiem
              un viņa balva bija balto ledus lāču ādas, kas bija
              baltākas par sniegu un mīkstākas par baložu dūnām.
              Otrais bija no tāliem austrumiem un viņa
              balva bija smalki zīda audumi, kurus skarot tie
              čukstēja saldus mīlas vārdus un ar savu krāsu
              bagātību pauda tās zemes teikas un poēziju.
              Trešais pasniedza ziloņkaula izstrādājumus zelta
              iekalumos. Tie bija baltāki par Ēģiptes baltajām
              debesīm un tumšais zelts krāšņāks par saules </p>
              <pb/>
              <p>rietu nemērojamos tuksneša klajumos. Ceturtais
              bija no Persijas un viņa dārgo dziju
              audumi un paklāji bija lemti nākošās karalienes
              atdusai un katrs adatas dūriens un dzijas pavediens
              bija skaistākā kompozīcija un pauda mīlas
              simfoniju. Piektais bija no līvu cilts un viņa
              rotas bija no dzintara. Tās bija vienkāršas, kā
              pats princis, bet viņu nemākslotais daiļums stāstīja
              par viņa dzimtenes teikām un viņa tautas
              varonību. Sestais bija no kādas mežoņu cilts un
              viņa dāvanas bija caunu un citu meža zvēru ādas.
              Septītais un pēdējais bija Vikentijs; viņš pasniedza
              dimanta kakla rotu un ar safīriem izgreznotu
              dimanta gredzenu. </p>
              <p>Karalis aicināja preciniekus uz mielasta zāli,
              bet dāvanas tika aizgādātas uz Livijas istabām. </p>
              <p>Pēc tās zemes parašas līgavai bija jāierodas
              uz mielastu ar tā prinča dāvanām, kurš bij viņai
              iepaticies, un tā bija zīme, ka viņa dāvanu
              pasniedzējam dāvā savu sirdi. </p>
              <p>Liviju gaidot karalis iepazinās ar prinčiem un
              sarunājās ar tiem par viņu tautu dzīvi un ierašām.
              Visvairāk viņu valdzināja līvu virsaiša dēls
              ar savu vienkāršību; arī viņa dāvana bija tam
              visvairāk iepatikusies. Zemāk par visiem citiem
              viņš stādīja Vikentiju, un viņa dimanta rota tam
              šķita piedauzīga: tā nebija Vikentija valsts un
              ļaužu darbs, un pati dāvana viņam, kā smalkam
              dārgakmeņu pazinējam, izlikās neīsta. Tādēļ viņš
              ar Vikentiju izmainīja tikai dažus vārdus un atgriezās
              pie līvu virsaiša dēla. </p>
              <p>Te vēstneši ziņoja, ka karaļa meita nāk. </p>
              <p>Visi ar lielāko ziņkārību raudzījās uz durvīm,
              pa kurām bija Livijai jāierodas zālē. Zināms
              uztraukums bija nolasāms svešzemju prinču sejās.
              Bet par visiem nervozāks kļuva Vikentijs.</p>
              <p>Livija ienāca ar dimanta kakla rotu un viņas
              labajā rokā mirdzēja dimanta gredzens ar safīra
              akmeni. </p>
              <pb/>
              <p>Karalis nobālēja. Bet viņš nevarēja vairs meitas
              izvēlei pretī stāties: šī paraša bija visā tautā
              ar zvērestu apstiprināta un vecāki, arī pats
              karalis, nevarēja savu bērnu gribai pretoties, ja
              tie sevim izvēlējās dzīves biedri pēc savas patikas
              un iegribas. </p>
              <p>Pirmais ceremoniju meistars ierādīja viesiem
              vietas. Karalim pa labi vajadzēja sēdēt Livijai
              un pa kreisi viņas līgavainim Vikentijam.</p>
              <p>Vērodama vispārēju uztraukumu, sevišķi karaļa
              bālo seju, Livija uztraucās. Viņa tik ļoti
              mīlēja savu tēvu un negribēja karali ar savu izvēli
              apbēdināt; bet vairāk par tēvu viņa mīlēja
              Vikentiju. </p>
              <p>Vikentijs tuvojās karalim un viņa priekšā zemu
              palocījās. Karalis auksti, ar tikko manāmu
              galvas palocījumu atbildēja Vikentijam, kā savam
              troņa pēcnācējam.</p>
              <p>Tad Vikentijs tikpat pazemīgi palocījās pret
              Liviju, kura, vērodama karaļa auksto izturēšanos
              pret viņas līgavaini, pārvarēja savu uztraukumu
              un sniedza Vikentijam roku, ko tas noskūpstīja.</p>
              <p>Pēc acumirklīga apjukuma vecais karalis, divu
              kambarjunkuru atbalstīts, soļoja uz mielasta zāli
              un ieņēma savu vietu.</p>
              <p>Vikentijs sniedza Livijai roku un veda viņu
              pie galda.</p>
              <p>Bet Livija paklupa un Vikentijs, kurš gribēja
              viņu atbalstīt, bija tā uztraukts, ka to nepaspēja.
              Un dimanta kakla rota bija atraisījusies no Livijas
              cēlā kakla, nokrita uz baltās marmora grīdas
              un sašķīda sīkos gabaliņos.</p>
              <p>Vikentijs bija tā apjucis, ka piemirsa Liviju
              pacelt. Šo pienākumu izdarīja līvu virsaiša dēls.</p>
              <p>Citi prinči steidzās uzlasīt dimanta pērles. Bet
              izrādījās, ka pērles nebija dimanta, bet stikla.
              Ziemeļu valsts princis, kas bija lepns uz savām
              baltajām lāču ādām, sagrāba pilnu sauju šo stikla </p>
              <pb/>
              <p>gabaliņu un ļaunā priekā smiedamies rādīja tās
              karalim un citiem prinčiem. Un visi Vikentija
              līdzcensoņi gardi smējās par notikušo.</p>
              <p>Vikentijs stāvēja bāls kā no kapa cēlies.</p>
              <p>Tad Livija nomauca dimanta gredzenu ar lielo
              safīru no pirksta un to atdeva Vikentijam...</p>
              <p>Lidija apklusa. Viņas stāsts bija atstājis dziļu
              iespaidu uz klātesošiem. Visi klusēja. Arī daži
              no lielā galda bija klausījušies Lidijas pasaku.
              Bet Jozofats vārdu pa vārdam bija dzirdējis Lidijas
              stāstu un uztraukts raudzījās pāri uz Lidiju
              un apbrīnoja viņas drošsirdību. Bez šaubām
              Vikentijā bija Lidija zīmējusi Tomašēvicu.</p>
              <p>"Un tas ir viss, skaistā Livijas princese, -  
              atvainojiet, Lidijas princese?" Tomašēvics, tukšodams
              glāzi, pārtrauca klusumu.</p>
              <p>"Jā, tas ir viss... Pasaciņai ir beigas..." Lidija
              droši atbildēja. Tad viņa nomauca Tomašēvica
              dāvāto gredzenu un sniedza to viņam.</p>
              <p>Uz šo mirkli Jozofats bija gaidījis. Viņa acis
              iezibējās priekā un viņš sūtīja Lidijai pateicības
              pilnu skatienu. Viņš saskatījās arī ar savu
              otru pusi un viņi sapratās.</p>
              <p>Jozofata kundze piecēlās un līdz ar viņu viesi.
              Piecēlās arī jaunatne no mazā galda.</p>
              <p>Bet Tomašēvics, ne no viena neatvadījies, atstāja
              viesības. </p>
          </div>
          <div type="chapter">
              <head>6.</head>
              <p>Lidija atstāja viesus un aizgāja uz savu istabu.
              Pasaku par Vikentiju viņa bija pati izdomājusi.
              No sākuma viņa bažījās, vai neizkritīs no
              lomas, viņa negribēja pati sev ticēt, ka tai būs
              tikdaudz dvēseles spēka izvest savu nodomu galā.
              Bet Tomašēvics viņas acīs šovakar bija tik banāls
              un niecīgs, ka viņā radās nicināšana pret to.
              Viņa seklie glaimi un stereotipiskā lokanība radīja
              Lidijā īgnumu. Šie ārējie iespaidi un nenoteiktais </p>
              <pb/>
              <p>stāvoklis viņu starpā, kādā tie pēdējā
              pusgadā atradās, viens pret otru apzinādamies,
              ka katastrofa neizbēgama, kā arī solījums
              vecākiem, ka viņa ar Tomašēvicu izšķirsies, Lidijai
              deva spēku savu nodomu izpildīt.</p>
              <p>Viena būdama, viņa nevarēja atturēties sevi
              nejautājusi, kādēļ viņai vajadzēja Tomašēvica dēļ
              ciest, kur viņa to bija mīlējusi. Viņas vecāki uzturēja
              draudzīgus sakarus ar daudz ievērojamām
              ģimenēm galvaspilsētā. Pie viņas tēva nāca advokāti,
              ārsti, profesori, docenti, no kuru vidus viņa
              bija varējusi izvēlēties sev sirdsdraugu, pārāku
              par Tomašēvicu. Bet tas bija tik sen, kad viņa
              bija Tomašēvicu iecerējusi. Viņš bija tobrīd ļoti
              skaists, grāciozs, labām manierēm, izsmalcinātu
              garšu un labs mūziķis. Viņa tad vēl apmeklēja
              konservātoriju. Viņi tikās vakaros un spēlēja
              četrrocīgi, un liegi viļņojošas mūzikas skaņas bija
              viņus vienu otram tuvinājušas.</p>
              <p>Šīs atmiņas dzēla Lidijas dvēseli kā ugunīga
              bulta. Tagad, kur viņa bija ar Tomašēvicu izšķīrusies,
              viņa negribēja par to vairs domāt un atcerēties
              savu agrīnās jaunības sapni. It visam
              no šī laikmeta vajadzēja zust. Visu aizmirst, nožņaugt,
              nonāvēt. Bet taisni tas, ka viņa šo lūzumu
              ar Tomašēvicu bija paātrinājusi, pa daļai
              izsaukusi, cenzdamās būt neatkarīga, brīva, un
              tagad apzinājās šo brīvību izkarotu, radīja viņas
              dvēselē tukšumu. Viņai iekrita prātā sava
              šīvakara pasaciņa, ko viņa tik veikli bija sacerējusi,
              un viņai bij šī pasaciņa jāattiecina uz
              sevi. Jā, Tomašēvics bija ar kaunu no viņas vecāku
              mājas izraidīts. Bet vai arī viņa pati nebija
              nostādīta Tomašēvicam līdzās? Viņa bija
              to mīlējusi, viņa mīlēja viņu vēl tagad. Vai viņa
              bija spējīga sekot savu vecāku iegribai un dāvāt
              savu mīlestību citam - Olģertam? Vai Olģerts
              varēja viņu mīlēt, zinādams viņas attiecības
              pret Tomašēvicu un būdams aculiecinieks
              šīvakara scēnai. </p>
              <pb/>
              <p>Lidija atslīga nevarīgi uz kušetes un viņas ķermeni
              pārņēma saltas trīsas. Viņai bij jāatzīst,
              ka spērusi savā dzīvē pirmo nopietno soli. Viņa
              bija pirmo reizi nākusi sadursmē ar dzīves īstenību,
              un tā bērnišķīgā jūtu pasaule, kurā viņa
              līdz šim dzīvoja, bij viņai izgaisusi. Vecāki bij
              viņai ierunājuši, ka viņas mīla ar Tomašēvicu
              viņai nenesīs laimes... Viņa bija padevusies šai
              ierunai un sākusi tai ticēt. Tagad viņa bija brīva,
              varēja būt pati savas laimes lēmēja. Bet kur
              viņai meklēt šo laimi? Viņa zināja, ka viņas vecāki
              bija viņai izraudzījušies Olģertu. Kad Olģerts
              bija par palīgu viņas vecāku veikalā, viņa
              kā ģimnāziste šad un tad bija ar viņu dažus vārdus
              izmainījusi, ņemdama no bibliotēkas grāmatas
              lasīšanai. Viņa tad bija vērojusi viņa lielās
              sapņainās acis. Bet viņa jutās toreiz izcilus
              stāvoklī pār Olģertu. Šo izcilus stāvokli viņa
              bij ieņēmusi vēlāk pret Tomašēvicu un iedomājās,
              ka vispusīgi izglītotai, skaistai sievietei
              šī apziņa ir piedienīga un neatņemama. Bet tagad,
              kur viņai vajadzēja savas jūtas pārnest uz
              Olģertu, vai viņai pašai nevajadzēja pirmai tiekties
              pēc viņa simpātijām? Viņa vēroja, ka Olģerts
              ir pret viņu uzmanīgs, ka viņa sapņainās
              acis gremdējas viņas dvēselē un tanī kaut ko
              meklē - bet vai tā bija mīlas iecere? Vai viņa
              varēja Olģertu jau mīlēt no šīvakara, kur tikko
              bija atklāti pārtraukusi savas attiecības ar Tomašēvicu,
              bet dvēsele kūsoja nemierā un šaubās?</p>
              <p>Istabā ienāca Jozofata kundze. Viņa noskārta
              Lidijas dvēseles stāvokli un, aplikusi viņai roku
              ap plecu, viņu noskūpstīja.</p>
              <p>"Lidij, nāc pie viesiem. Tavu prombūtni var
              dažādi iztulkot," māte mīļi teica.</p>
              <p>Lidija meta biklu skatu spogulī un sakārtoja
              savas matu cirtas, kas bija noslīdējušas uz viņas
              baltās pieres un stiepās uz zilo acupāri, it kā
              gribēdamas slēpt viņu daiļumu. Pēc tam viņa
              sekoja mātei. </p>
              <pb/>
              <p>Zālē Lidiju ielenca studenti un viņas draudzenes
              un lūdza mūzicēt. Lidija bija beigusi konservātoriju
              un kā piāniste uzstājusies vairākkārt
              labdarības koncertos. </p>
              <p>Kad Lidija ienāca zālē un piesēdās pie klavierēm,
              Olģerts sarunājās ar vienu no tautas
              apgaismošanas ministrijas ierēdņiem, kurš viņam
              stāstīja par apgabala jauno kurātoru, kurš esot
              gan muižnieks pēc dzimuma, bet brīviem uzskatiem,
              kādēļ rodoties izredzes ievest skolā tās
              mācības grāmatas, kas līdz šim viņu brīvās valodas
              dēļ netikušas pielaistas. Viņi izmainīja vēl
              dažus vārdus savā starpā, bet tad apklusa.</p>
              <p>Klausīdamies mūzikā ar vislielāko uzmanību un
              apbrīnodams Lidiju viņas cēlajā priekšnesumā,
              kurš pēc viņa domām bija mākslinieciski noskaņots,
              viņš nevarēja atkratīties no šīvakara iespaida
              pie vakariņām un sev jautāja, kādēļ Lidija
              tik atklāti bija pārrāvusi sakarus ar Tomašēvicu.
              Vai viņa to nevarēja darīt citādā veidā?
              Viņi varēja savas attiecības nokārtot visā
              klusumā, kā to tādos gadījumos allaž mēdz darīt,
              bet ne tik uzkrītoši atklāti, teātrāliski. Bez šaubām,
              Lidijas paņēmiens, atsacīt savam līgavainim
              atklāti un ar pasaciņu šo atsacīšanu ievadīt, bija
              savā ziņā interesants un varonīgs, izceldams viņas
              stipro raksturu, bet Olģerts to nevarēja atzīt.</p>
              <p>Viņš vēl nekad nebija sievieti iekārojis un
              mīlējis, bet ja viens otru mīl, kā Lidija bija
              Tomašēvicu mīlējusi, tad, pēc viņa domām, šī
              mīla nevarēja būt tik prozaiska, ka to varētu
              ar vienu rokas mājienu izraut no sirds dziļumiem.
              Vīrieša mīlestībai pret sievieti vajadzēja būt dziļai
              un cēlai, tāpat arī sieviete nevarēja vīrieti
              citādi mīlēt, - Olģerts nodomāja.</p>
              <p>Bet viņš negribēja nodziļināties šinī jautājumā
              un nodevās pilnīgi mūzikai, aizmirzdams Tomašēvicu
              un viņa attiecības pret Lidiju.</p>
              <p>Liegas mūzikas skaņas zem Lidijas balto roku
              pirkstiem tik burvīgi skaisti un viļinoši plūda, </p>
              <pb/>
              <p>ka sarunas viesu starpā apklusa un viņi nodevās
              īstai mūzikas baudai. Te atskanēja raudas
              un žēlabas, meža šalkoņa un viesuļa bezelpas
              kaukšana, te atkal strautiņa čalošana, vakara
              vēsmas žužināšana un gana stabules vakara dziesmas
              pēdējā ieskaņa. Likās, ka daba mirusi un
              visa dzīvā radība aizgājusi uz dusu. Tikai cilvēka
              dvēsele sēro un stāsta savas ilgas, savas
              skumjas. Cilvēks nepazīst miera, viņš nekur nerod
              atdusas. Viņš ir nolādēts visu dzīvo atomu
              valstī, un šis lāsts seko viņam ik uz soļa un rada
              viņa dvēselē sāpes un sēras, bailes un izmisumu.
              Bet viņš nicina bailes un, apzinādamies savu
              pārākumu un visspēcību, neklausās ne meža šalkoņā,
              ne strauta čalās, un, atklājis savu krūti
              viesuļa svilpieniem, dzied savu vientulības dziesmu
              par sāpēm un ciešanām, par mīlu un neuzticību.
              Un viņa sēru dziesma ir spēcīgāka par
              viesuļa pārdabiskiem kliedzieniem un trakojošo
              dabu, un ietin kā mīkstā samtā visu radību.
              Tad tā norimst. Bet cilvēka dvēsele klusumā raud
              un stāsta pati sev savas sēras... </p>
          </div>
          <div type="chapter">
              <head>7.</head>
              <p>Nākošās dienās Jozofats rakstīja Meijeram uz
              Leipcigu. Olģerta priekšlikums, kam šoreiz Jozofats
              pa daļai piekrita, bij šāds: attīstīt Krievijā
              nomaksas sistēmu uz grāmatām, pie kam
              par varbūtīgu risku, ja kādi no klientiem nesamaksātu,
              atbildētu par divām trešdaļām izdevējs
              un par vienu trešdaļu izplatītājs. Lai šo
              pasaulslaveno firmu, kuras enciklopēdijas skaitīja
              par vislabākām pasaules literatūrā, varētu
              ar šo projektu ieinteresēt, vēstulē tika minēts
              varbūtējs eksemplāru skaits, kādu Jozofata veikals
              ar šo Krievijā neparasto izplatīšanas veidu
              cerēja no izdevēja noņemt. Tika minēti daži </p>
              <pb/>
              <p>tūkstoši eksemplāru. Kas attiecās uz pašu izplatīšanas
              veidu, tad par to Olģerts bija izstrādājis
              otru projektu.</p>
              <p>Izplatīšanas projektu Olģerts Jozofatam pēc
              dažām dienām pasniedza, un tas bija izstrādāts
              visos sīkumos. Bija paredzēta centrāle Pēterpilī,
              kurai bija viss mēchanisms jāvada. Kādās
              desmit lielākās pilsētās bija nodibināmi papildu
              centri, kuri savukārt nodibināja mazākus centrus
              viņiem padotās guberņās. Tā kā izplatīšanu vajadzēja
              visiem līdzekļiem sekmēt, bija ievācamas
              ziņas par katra klienta mantas stāvokli, viņa
              dienestu, ja tas bija valsts ierēdnis, un daudz
              citu sīkumu; lai pirmā laikā nodrošinātos pret
              risku, tad šos centrus nevarēja uzticēt profesionāliem
              grāmattirgotājiem, kuru kultūrāli-arodnieciskais
              līmenis bija pārāk zems, bet bija dibināmas
              aģentūras, un šo aģentūru priekšgalā
              stādāmi enerģiski, intelliģenti spēki. Šis punkts
              Jozofatu visvairāk uztrauca: kur atrast spēkus
              centru nodibināšanai? Kur meklēt tikdaudz uzticamu
              cilvēku, kas ar viņa un izdevēja mantu
              zināmā laika sprīdī, iekams aprēķins par kādu
              periodu nav iesūtīts, varēja rīkoties pēc savas
              patikas? Bet arī te bija Olģertam savs plāns:
              aģentūras uzticēt lielāku banku ierēdņiem, no
              kuriem liels daudzums mēdza būt agrākie grāmattirgotāji
              un kuri jau no bankām tā nostādīti,
              ka iedzīvošanas ar svešu mantu viņus varēja
              mazāk interesēt, turpretim daudz vairāk aģentūra
              kā blakus peļņa.</p>
              <p>Olģerta projektā bija paredzēts apbraukāt personīgi
              galvenos centrus un arī personīgi stāties
              sakaros ar šo centru nodibinātājiem un vadītājiem.
              Jozofatam šis priekšlikums bij jāatzīst par
              pieņemamu, un viņš tam arī piekrita. Bet tā kā
              viņš līdz šim bija strādājis mazos apmēros un
              ne pie ka lielāka savā dzīvē nebij pieradis, tad
              veikalu slēgdams tas paņēma projektu līdzi uz
              dzīvokli un teicās to vēl tuvāk pārbaudīt. </p>
              <pb/>
              <p>Ārpus veikala stundām Jozofats nemēdza par
              veikalu runāt, sevišķi pie vakariņām ne, kad jau
              dienas darbi beigti. Viņam bija princips arī viesībās
              un privātā satiksmē par veikalu nerunāt,
              bet baudīt atpūtu. Tomēr šovakar pie galda sarunas
              neveicās, un Jozofata kundze, kas savu
              vīru katrā sejas pantu kustībā pazina un viņa
              domas, tā sakot, uzminēja, bija pilnā nezināšanā
              par sava vīra šīvakara gara stāvokli. Viņa
              meta biklu skatu uz Olģertu, kurš sēdēja Jozofatam
              blakus un vēroja arī jauneklī dziļu nopietnību.</p>
              <p>Lidija savukārt vēroja māti.</p>
              <p>"Vai zini, mušiņ," Jozofats piepēši uzrunāja
              savu otru pusi, "pēc kāda pusgada mūsu veikalam
              būs savas pārdesmit nodaļas un arī tev un Lidijai
              vajadzēs kādā no nodaļām stāties priekšgalā."
              Un viņa tērauda pelēkās acis priecīgi iemirdzējās
              un seja klājās ar smaidu.</p>
              <p>"Kur tad jūs esiet nosprieduši tās nodaļas
              atvērt?" Jozofata kundze jautāja un raidīja savus
              skatienus uz Olģertu.</p>
              <p>"Visos lielos Krievijas centros", Jozofats atbildēja.</p>
              <p>"Arī Sibirijā?" Lidija iejautājās.</p>
              <p>"Jā, arī Sibirijā."</p>
              <p>"Priekš sevis es izlūdzos Sibiriju," Lidija smiedamās
              teica. </p>
              <p>Jozofats izstāstīja īsos vārdos lietas kodolu
              un uzaicināja pēc vakariņām Olģertu pie sevis
              kabinetā. Viņiem sekoja Lidija, kamēr Jozofata
              kundze, kura neņēma veikala dzīvē ne mazāko
              dalību, palika ēdamistabā.</p>
              <p>Lidija vairs nedomāja par Tomaševicu: šis cilvēks
              bija priekš viņas miris. Viņa bija tagad brīva.
              Visa pasaule bija priekš viņas vaļā. Kad
              tēvs bija ieminējies par nodaļām Sibirijā, viņā
              piepēši pazibēja doma, vai viņai neceļot turp un
              nemeklēt svešos apstākļos un svešos ļaudīs savu
              laimi. Pagātne viņai bij tukša un zudusi. </p>
              <pb/>
              <p>Bet arī nākotne vēl neko nesolīja un acumirklī
              neko nedeva. Viņa domās kavējās vairākkārt pie
              savas pasaciņas par septiņiem prinčiem un salīdzināja
              Olģertu ar līvu virsaiša dēlu, kurš bija
              vienkāršs un nopietns. Vai viņa Olģertu mīlēja?
              Vai Olģerts varēja viņu mīlēt tik piepēši, kur
              viņa nesen bija piederējusi citam? Vai viņa gudrās
              acis pastāvīgi nevērās viņas dvēselē un to
              nepētīja? Jā, viņš nekad nesmaidīja, pat nerunāja
              ar viņu, bet vienīgi gremdēja savus skatienus
              viņas dvēselē un, kā viņai likās, pēc kaut
              kā taujāja, prašņāja. Nekad viņa acis neuzliesmoja,
              neiedegās un nesaviļņoja, neaizrāva viņu, Lidiju,
              līdz. Tās nepauda ne mīlu, ne ilgas, ne
              sapņu tēlus, bet ar savu nopietnību slīka līdzi
              pilnam mēnesim ezera dzelmē un nemitoši kaut
              ko meklēja.</p>
              <p>Arī tagad, kur viņa sēdēja iepretīm Olģertam
              un klausījās viņa un tēva sarunā par jauno veikalisko
              pasākumu, viņš nemitoši viņā raudzījās.
              Vai viņš ņēma nopietni viņas izteikumu, ka viņa
              grib piedalīties kādā no nodaļām? Vai viņš
              pētīja viņas spējas šinī līdzdarbībā? Viņa nezināja,
              ar kādiem noteikumiem tēvs Olģertu bija
              pieņēmis, vai uz cietas algas vai procentiem
              un vai jaunais uzņēmums bija Olģertam arī materiāli
              no svara - tas viss Lidiju tik pārāk maz
              interesēja; bet ja viņš viņu mīlēja, ja viņš gribēja
              viņu sev pievilkt un iegūt, tad viņam būtu
              bijis jāprotestē pret viņas nodomu, braukt uz
              Sibiriju. Šo protestu viņš varēja izteikt diplomātiski,
              neuzkrītoši, ka viņa vēl grāmatniecību
              nepazīst, un jauno nomaksas veidu, kur jāstrādā
              ar aģentiem, vēl mazāk. Bet viņš ne vārda
              neteica, runāja ar tēvu tālāk, viņu it kā neievēroja,
              bet raudzījās viņā savām lielajām acīm
              nopietni, sapņaini. Lidija, šķirstīdama kādu žurnālu,
              to visu vēroja. Viņai nepagāja arī secen,
              ka pēc sarunas beigām Olģerts dziļi uzelpoja un
              raudzījās sapņaini kaut kur tālumā, bet ne viņā, </p>
              <pb/>
              <p>Lidijā. Jā, par ko viņš sapņoja un kam raidīja
              smago nopūtu? </p>
              <p>"Ar labu nakti," Olģerts piecēlās un atsveicinājās
              no Jozofata. </p>
              <p>Atvadīdamies no Lidijas, Olģerts skūpstīja viņai
              roku. Maigs sārtums iesitas viņai sejā un
              viņas lielais acu pāris iedegās. </p>
              <p>Kad Olģerts bija aizgājis, tad arī Jozofats piecēlās
              un taisījās uz naktsdusu.</p>
              <p>"Nu, princesīt, vai tu nopietni domā par Sibiriju?"
              viņš jautāja Lidijai, kad viņa pēc paraduma
              atvadoties skūpstīja tēvu. </p>
              <p>"Es nezinu." </p>
              <p>"Princesīte paliks še pie mums. Princesīte muzicēs,
              cels gaisa pilis un būs mūsu karaliene!" un
              viņš sirsnīgi noskūpstīja Lidiju. </p>
              <p>"Un es, papa?" iesaucās Marija, viņa jaunākā,
              kura bija pārnākusi no kāda skolnieku vakara.</p>
              <p>"Tu brauksi pie Melanijās uz Berlini ciemā,"
              tēvs atteica. Viņa vecākā meita Melanijā bija
              nesen izprecēta uz Berlini pie kāda fabrikas direktora
              un Marijai bija apsolīts, ka tiklīdz viņa
              būs ģimnāziju beigusi, tā varēs braukt uz Berlini
              pie māsas sērst, kas bija viņas vienīgā vēlēšanās.</p>
              <p>Kad Lidija bij iegājusi savā istabā un gribēja
              nolaist logam aizkaru, viņa palika brītiņu stāvam
              un, piespiedusi galvu pie loga rūts, raudzījās
              ārā: pāri pretim bija Olģerta dzīvoklis un
              tas bija apgaismots. Olģerts sēdēja pie galda,
              galvu rokā atspiedis. Vai viņš kavējās savās domās
              pie viņas? Viņa palika labu brīdi pie loga
              stāvam un pētoši, kā atbildi gaidīdama, raudzījās
              caur tumsu uz viņa apgaismoto istabu. Bet viņš
              nekustējās. Kad viņa bij aizkarus nolaidusi un
              pusizģērbusies apsēdās uz gultas malas, viņas </p>
              <pb/>
              <p>lielo acu pāris urbās iekšā biezajos logu aizkaros,
              pētoši un sapņaini gremdējās viņu mīkstajās
              bārkstīs un smaga nopūta kāpa no viņas
              krūts un skāva kā vakara vēsma viņas lūpas.
              Ilgi viņa tā sēdēja un raudzījās aizkara samta
              bārkstīs. </p>
          </div>
          <div type="chapter">
              <head>8.</head>
              <p>No Meijera Bibliogrāfiskā institūta no Leipcigas
              pienāca atbilde, ka viņš principā ir ar
              Jozofata priekšlikumu mierā. Vācijā šāds grāmatu
              izplatīšanas veids jau sen atzīts par nepieciešamu
              un iekarojis sev pilsoniskās tiesības. Institūta
              valde jau pati domājusi par Krieviju, kurā
              dzīvo daudz vāciešu un intelligentu cittautiešu,
              kam vācu enciklopēdijas nepieciešamas; viņiem
              bijuši daudzi pieprasījumi un dažas mazākas firmas
              taisījušas Jozofatam līdzīgus priekšlikumus.
              Bet tā ka valde piegriezusi nopietnu vērību Krievijai,
              attiecībā uz jaunu izdevumu izplatīšanu
              un ka šī nopietnība izskanot arī Jozofata priekšlikumā
              un viņi pazīstot šo firmu kā zolidu un
              strādāt spējīgu, tad Institūta valde acumirklī dodot
              Jozofatam priekšroku uz visu viņu izdevumu
              sekmīgu izplatīšanu. Bet tā ka šāds pasākums
              prasot daudz priekšdarbu un esot techniski saistīts
              ar Institūta apgādniecības aparātu, tad visu
              šo sarežģīto apstākļu noskaidrošanai institūta
              valde komandējot vienu no saviem direktoriem
              uz Pēterpili, kurš pilnvarots personīgi noslēgt
              ar Jozofatu līgumu tanī gadījumā, ja daži
              iebildumi no Institūta puses, kā arī nepieciešamā
              drošība dažu desmit tūkstošu rubļu lielumā tiktu
              no Jozofata firmas atzīti un garantijas summa
              krievu valsts bankā uz Institūta vārda iemaksāta.
              Šie noteikumi cieši ieturāmi un, iekams
              direktors Dietcs izbraukšot, Institūta valde gaidot
              noteiktu atbildi visdrīzākā laikā. </p>
              <pb/>
              <p>Jozofatu šī atbilde ne visai apmierināja. Principā,
              kā veikalnieks, viņš nevarēja nepiekrist Bibliogrāfiskā
              Institūta uzstādītām prasībām: ja
              Institūts viņam uzticēja dažu simtstūkstošu lielu
              īpašumu, vajadzēja būt kādai drošībai un ne
              tikai drošībai vien, bet arī kapitālam, ar kuru
              veikt jaunizdevumus - maksāt rakstniekiem honorārus,
              burtličiem algas, papīru fabrikantiem
              par papīru. Bet viņu uztrauca tas, ka Meijers,
              prasīdams garantijas, viņa firmai tā kā neuzticējās,
              it kā šaubītos par viņa firmas krietnību
              un viņu pašu kā goda vīru. Tad vēl dažu desmittūkstošu
              iemaksa varēja atsaukties uz viņa paša
              apgādienu un traucēt visu viņa solidā veikala
              gaitu. Tas viss veda viņu uz domām, vai viņam
              vispār ieiet uz tik lielu, kaut arī daudz sološu,
              pasākumu, kura reālizēšana varēja apdraudēt
              viņa bezrūpīgo eksistenci un atnest viņam vecuma
              dienās vēl rūgtus piedzīvojumus. Šīs domas
              viņš nevienam tālāk nepauda, bet pūlējās
              pārdomāt un vispusīgi apsvērt, iekams Meijeram
              atbildēja. </p>
              <p>Pēc kādas nedēļas Olģerts atgādināja, ka Meijeram
              dodama atbilde. </p>
              <p>"Pareizi, ir pēdējais laiks Meijēram atbildēt,"
              Jozofats teica. "Bet jautājums ir tik svarīgs, ka
              vēlētos vēl ar jums par to pārrunāt. Vai nevarētu
              pēc vakariņām? Man būtu patīkami ārpus
              dienas burzmas šo svarīgo jautājumu ar jums
              galīgi izšķirt." </p>
              <p>Olģerts tam piekrita. </p>
              <p>Pēc vakariņām, kuras pagāja klusi un ikdienišķā
              vienmuļībā, Jozofats aicināja Olģertu sev
              līdzi kabinetā. Lidija, vērodama tēva nopietnību
              pie vakariņām, tāpat Jozofata kundze, viņus netraucēja
              un palika vēl ēdamistabā, kad Jozofats
              ar savu jauno direktoru aizgāja. </p>
              <p>"Pirms mēs Meijeram atbildam," Jozofats iesāka,
              kad bija aizpīpējis cigāru un nosēdies Olģertam </p>
              <pb/>
              <p>pretī mīkstā sēdeklī, "mums jāapsver vēl
              visas varbūtības pro un kontra. Esmu vecs grāmattirgotājs,
              strādāju šinī arodā tuvu pie četrdesmit
              gadiem, esmu darbojies kā palīgs, vēlāk
              pats ar mazumu iesācis un ar nenogurstošu
              darbu, ar dzelzs enerģiju, ar taupību un lietišķu
              apdomību izkarojis sev stāvokli, ticis pie zināmas
              turības ar neaptraipītu, tīru vārdu. Es savā
              ziņā varu apmierināties ar to, ko esmu dzīvē
              sasniedzis un ka vecuma dienās man nestāv priekšā
              rūpes un bažas par rītdienu." To teicis, Jozofats
              izpūta zilu dūmu mākoni un vērodams,
              ka cigārs labi nodedzis, nokratīja pelnus.</p>
              <p>Olģertam šis ievads ne visai patika: viņš atcerējās
              tos laikus, kad kā māceklis bija iestājies
              pie Jozofata un ka tad taupība viņa veikalā un
              ģimenē stāvēja pirmā vietā, ka tad tika krāta
              kapeika pie kapeikas un daži sīkumi spēlēja
              daudz lielāku lomu, nekā viss cits. Pa šiem gadiem
              kļuvis turīgāks, Jozofats dažus sīkumus
              vairs tā neievēroja un tiem nepiegrieza vairs
              agrāko uzmanību. Arī pie kontrakta parakstīšanas
              viņam šķita, ka viņa vecais principāls kļuvis
              plašāks, ar lielākiem vilcieniem; viņš pat bija
              atzinies savā maziskumā un teicās rīkoties
              plašāk, dot viņam brīvas rokas. Ko gan nozīmēja
              viņa tiekšanās atpakaļ uz veco, bijušo?</p>
              <p>"Bet man arī jāatzīstas, kā jau to jums Rīgā
              teicu, ka veikals pēdējos gados gājis atpakaļ un
              citi kolēģi aizsteigušies man priekšā, mani pārtrumpojuši
              apgādniecībā, zortimentā. Palikt uz
              vietas stāvam, arī lāgā nevarēju: to nepielaida
              manas firmas slava, mans vārds. Un ja arī pats
              ar sevi varēju apmierināties un manam mūžam
              pietiktu, bija jautājums, vai es kā ģimenes tēvs
              esmu pietiekoši gādājis par savu ģimeni? Vai gadījumā,
              ja es slēdzu šodien vai rīt acis, es atstāju
              savu veikalu tādos apstākļos, lai tas kā
              simtiem citu pēc pāris gadiem neiznīktu un mani
              ģimenes locekļi nepaliktu materiāli nenodrošināti?" </p>
              <pb/>
              <p>Un atkal Jozofats izpūta biezu dūmu
              mākoni un tajā ilgi noskatījās.</p>
              <p>Olģerts klusēja. Viņš nodomāja ļaut Jozofatam
              visu izsacīt. </p>
              <p>"Strādājot līdzšinējos apmēros, pirmais jautājums
              atkrīt. Otrais, ņemot vērā jūsu reto rosību
              veikalā, varētu teikt, arī pamazām likvidējas:
              mani kolēģi sāk jau mani apskaust jūsu
              personā. Ar pēdējo būtu, tā sakot, izšķirts arī
              manas ģimenes jautājums: to, ko es savai ģimenei
              spēju dot, es viņai neliedzu, un strādādams
              moši vēl kādus desmit gadus jūsu ievadītā
              jaunā virzienā - piemērojoties tikai līdzšinējiem,
              acumirklīgiem apstākļiem, - es varēšu ar tīru
              sirdsapziņu slēgt acis un atstāt savu mūža
              darbu savām meitām, znotiem vai kādai akciju
              sabiedrībai kā visdrošāko pamatu viņu eksistencei
              un mana darba tālākai izbūvei." Jozofats atkal
              izpūta zilu dūmu mutuli no kvēlojošā cigāra
              un raudzījās Olģertā.</p>
              <p>"Bet kā jauns faktors būtu mināms Meijera
              Bibliogrāfiskais Institūts ar savām enciklopēdijām,
              un man jāatzīst, ka šis pasākums ar nomaksām
              var manu firmu pacelt kā vienu no visredzamākām
              Krievijā, vai arī to noārdīt visos pamatos."
              Pie šiem vārdiem Jozofats piecēlās un
              sāka nervozi staigāt pa kabinetu. </p>
              <p>Arī Olģerts piecēlās un, atspiedies abām rokām
              pret krēsla atzveltni, raudzījās Jozofatā. </p>
              <p>"Ja, Olģert, tā ir mana pārliecība, vai nu mēs
              kļūsim par vairākkārtējiem miljonāriem, vai par
              ubagiem." Olģerts arī uz šo sava principāla izaicinājumu
              neatbildēja. </p>
              <p>"Tādēļ es domāju, ka mums vajadzētu strādāt
              tālāk uz pastāvošā pamata. Man ir labs zortiments,
              kuru jūs vienā pusgadā esiet atdzīvinājuši.
              Man ir savs apgādiens, kuru mēs paplašinām
              un ar paredzamām labām sekmēm. Jūs esat
              modificējuši bibliotēkas sistēmu un arī ar panākumiem. </p>
              <pb/>
              <p>Mūsu uzņēmumā ir dzīvība, valda
              mošs gars. Kādēļ vēl riskēt, uz nepārredzamo,
              nezināmo?" </p>
              <p>"Tā tad pēc jūsu domām Meijeram atteikt?"
              Olģerts jautāja un viņa seja pietvīka. </p>
              <p>"Neatteikt, bet risku atstāt izdevējam. Izdevējs
              vispāri rēķina uz risku un varbūtībām. Vai
              mēs to nedaram, izdodami kāda jauna rakstnieka
              dzejas un stāstus? Vai kāds mums galvo, ka
              katrs jauns kurators atļaus ievest mūsu izdotās
              skolas grāmatas savā mācības apgabalā? Izdevēja
              ideālisms un risks ir kā dvīņi, kuri nešķirami
              viens no otra." </p>
              <p>"Bet ja Meijers ar to nav miera?" </p>
              <p>"Tad lai viņš meklē citus izplatītājus. Lai viņš
              organizē pats šo lielo, komplicēto aparātu." </p>
              <p>Olģerts padomāja un tad teica: </p>
              <p>"Tā nevar būt jūsu nopietnība, Jozofata kungs." </p>
              <p>"Esmu visu nedēļu par šo jautājumu domājis
              un nācis pie šī vienīgā gala slēdziena." </p>
              <p>Olģertu šī saruna uztrauca. Viņam jau bija uz
              mēles daži asumi, bet viņš savaldījās. Viņš neuzskatīja
              savu projektu par pazaudētu. Pazīdams
              Jozofatu, viņa sīkos, veikaliskos paņēmienus, viņš
              nāca pie slēdziena, ar viņu nestrīdēties un atlikt
              šī jautājuma galīgu izšķiršanu līdz Meijera
              Bibliogrāfiskā Institūta direktora atbraukšanai.
              Viņš nezaudēja cerību, un gribēja šoreiz būt
              vairāk politisks savu mērķu sasniegšanā nekā
              agrāk, kad viņš tādos gadījumos mēdza visam
              pārvilkt krustu. Tanī acumirklī ienāca kabinetā
              Lidija, sacīt tēvam labunakti, kas Olģertam
              deva iemeslu uz Jozofata katēgorisko gala vārdu
              nereaģēt un arī atvadīties.</p>
              <p>Jozofata tēraudpelēkās acis urbās Olģerta dvēselē
              un atvadoties viņš tam teica: </p>
              <p>"Vēl Meijera direktors nav atbraucis. Gan par
              jūsu projektu tad vēl runāsim. Rīt Meijeram atbildēsim, </p>
              <pb/>
              <p>ka gaidām viņa direktoru ierodamies,"
              un viņš sirsnīgi spieda Olģertam roku. </p>
              <p>Koridorā Olģerts sastapa Lidiju. Viņš sniedzās
              mēmi pēc viņas rokas un to skūpstīja. </p>
              <p>"Ar labu nakti," Lidija klusu teica. </p>
              <p>Olģerts gribēja viņai kaut ko sacīt, bet neatrada
              vārdu. </p>
              <p>Lidija raudzījās viņā pētoši un viņas lūpas
              iedrebējās. Kādēļ viņš ar to nerunā? Kādēļ viņa
              nedzird no tā neviena mīļa vārda? Arī tagad,
              kur viņam bija jāsaprot, ka viņa bija viņu gaidījusi?</p>
              <p>"Ar labu nakti," Olģerts teica un aizgāja.</p>
              <p>Kalpone bija viņas logiem nolaidusi aizkarus
              un to redzēdama Lidija dusmojās. Bez šaubām,
              Olģerts jau bija savā dzīvoklī, un ja viņš to
              vēroja, viņš varēja iztulkot, ka viņa no tā slēpjas,
              ka viņa ir untumaina un par viņa klusuciešanu to
              nosoda. Ja vakar viņš bija ar seju sēdējis pret
              logu un ilgi uz viņas apgaismoto istabu raudzījies.
              Bija jau pāri pusnaktij un viņš bija vēl vairāk
              kā stundu sēdējis. </p>
              <p>Viņa ātri piegāja pie loga un, pašķīrusi aizkarus,
              raudzījās pāri pretī uz Olģerta dzīvokli.
              Viņa istabas bija apgaismotas, bet viņš pats bija
              apsēdies ar muguru pret logu. Lidija dažas minūtes
              nostāvēja, tad pēkšņi savilka aizkarus vēl
              ciešāk kopā un atkrita nervozi uz rozā zīda
              mīkstās kušetes. Viņa izstiepa kā lūgdamās savas
              baltās rokas un galvu atliekusi raudzījās pāri
              pretī spogulī pie sienas: viņa bija skaista, skaista
              kā princese. Kādēļ šis līvu virsaiša dēls
              viņu neievēroja? Vai viņa sirds bija auksta kā
              viņa dzintara balvas un viņa lūpas ledainas kā
              dzintara zemes dziļo aku ūdeņi? </p>
              <p>Ilgi viņa tā sēdēja un raudzījās spogulī, apbrīnodama
              pati savu kairinošo skaistumu... </p>
              <pb/>
          </div>
          <div type="chapter">
              <head>9.</head>
              <p>Visi šie jaunie pasākumi un pārgrozījumi Jozofata
              veikalā Olģertu vislielākā mērā nodarbināja
              un viņam nepietika ar parastajām desmit
              darba stundām, bet viņš strādāja piecpadsmit un
              vairāk stundas dienā un melnajam dienas darbam
              ziedoja visu savu privāto dzīvi.</p>
              <p>Viņam bija jāatzīstas, ka bija kļuvis par grāmatu
              tārpu, un viņa domas arī ārpus veikala
              bija koncentrētas pie grāmatām un kas ar tām
              stāv sakarā, vai nu tie bija rakstnieki, grāmatu
              rūpnieki, vai arī literāti un lasītāja publika. Viņam
              bija jāatzīst, ka tik īsā laikā, kopš viņš
              no jauna bija kļuvis par profesionālu grāmattirgotāju,
              viņam fabrika ar kūpošiem skursteņiem,
              mašīnām un kaucošiem riņķa zāģiem bija pilnīgi
              izgājusi no prāta un pieci fabrikā pavadītie
              gadi bija kļuvuši kaut kas tāls, kā sena pagātne.
              Skaists bija tas viens gads, kad viņš pats
              strādāja un nebija pārvaldnieks. Jā, arī vienkāršā
              darbā bija poēzija, - līdzīga tai poēzijai, kādu
              viņam deva tagadējā nodarbošanās tanīs vēlajās
              vakara stundās, kad viņš kantorī viens pats līdz
              pat pusnaktij rakņājās pa katalogiem un kārtoja
              pasūtījumus lielajām ārzemju firmām. Viens dzejnieks
              viņam bija simpātiskāks par otru, viens
              zinātņu vīrs kļuva mīļāks par otru, un visu šo
              gara milžu darbi tam šķita kā viens liels palmu
              un mūžīgi ziedošu rožu lauks, kuram nevarēja paiet
              secen, nesniedzies pēc palmas nemirstīgā zara
              un nebaudījis atveldzošo rožu aromatu. Un
              šī bauda nepastāvēja vienīgi iekš tam, ka viņš
              pats plūca palmu zarus un ar tiem rotājās un
              mūžīgi ziedošās rozes atveldzēja viņa dvēseli: šī
              bauda bija darāma pieejama ikvienam, kas kāpa
              pār Jozofata grāmatu veikala slieksni. Bija jārada
              sajūsma cienīt šo baudu.</p>
              <p>Ir saprotami, kad mēs ar interesi nododamies
              kādam darbam un ieliekam tanī savu dvēseli, </p>
              <pb/>
              <p>kura ir savukārt radnieciska ar pašu darbu, ka
              tad tāds darbs nevar neizdoties un neatrast citas
              radnieciskas dvēseles, kas šo darbu vai nu pabalsta,
              vai sliktākā gadījumā top ieinteresētas
              un apdvestas. Šo patiesību attaisnoja Jozofata
              grāmatu veikala plašais modernais literatūras zortiments,
              kuru Olģerts bija paspējis nostādīt labā
              izvēlē un ar krietnu gaumi.</p>
              <p>Ar sludinājumiem un aizrādījumiem laikrakstos,
              ar katalogu izplatīšanu, ar dažādu sēriju
              pieejamību bibliotēkas jaunlaiku veidos, publika
              tika ieinteresēta un radās līdz šim sveši, jauni
              grāmatu draugi. Pirmā laikā viņi nāca informācijas
              nolūkā, daudz prašņāja, cilāja vienu un
              otru mākslas izdevumu, svērdami viņu vērtību
              vai nu pēc grāmatas biezuma, vai ārējā tērpa,
              skatījās uz grāmatu, kā mēdz skatīties uz
              nevajadzīgu greznuma lietu, kā mēs skatāmies uz
              porcelānu, bronzu un mazvērtīgām gleznām: šādi
              priekšmeti mums vajadzīgi "labam tonim",
              zināmas vietas un telpas pildīšanai; šādi priekšmeti
              vajadzīgi arī tādēļ, ka citi viņus uzskata par
              nepieciešamiem un ar tiem greznojas. Bet visā
              drīzumā publika sāka kristallizēties, nenāca prašņātāji
              un visu zinātāji, bet tie klusie grāmatu
              draugi, kas uzskatīja grāmatu kā svētumu, ar
              godbijību vēra vaļā zeltītās lapas un ar svinīgu
              klusumu uzņēma dzejnieka vārdus, zinību vīra
              prātu, un pārnesa šo klusumu un godbijību kā no
              baznīcas nākdami līdz uz mājām. Viņi nāca lēniem
              soļiem, nesteigdamies. Viņi runāja klusā,
              gandrīz čukstošā balsī un tikpat klusi, kā bija
              nākuši, atstāja lielās grāmatu noliktavas, un, vērdami
              aiz sevis durvis, atskatījās atpakaļ uz grāmatu
              plauktiem, kas bija vēl arvienu pilni daudzām
              skaistām, labām grāmatām.</p>
              <p>No pastāvīgiem klientiem Olģertu ieinteresēja
              jaunais muižnieks Atis Kalniņš. Viņš bija tikko
              studijas beidzis un uzņēmis pēc tēva nāves
              savas nelielās muižas vadību Pēterpils guberņā. </p>
              <pb/>
              <p>Viņš iegādājās sevišķi daudz grāmatu par zemkopību
              un sabiedriskiem jautājumiem dažādās
              valodās. Olģerts grieza viņa vērību uz mākslu,
              uz jaunlaiku klasiķiem. Arī tos jaunais muižnieks
              sāka iegādāties. </p>
              <p>Atis Kalniņš bija studējis Vācijā un apceļojis
              visu Eiropu. Viņš stāstīja daudz par Itāliju un
              Romu. Viņš mīlēja Parīzi, bet nīda viņas sievietes.
              Viņš bija dienām klīdis pa Londonas bezgalīgajām
              ielām un izbrīnā sastindzis šīs milzu pilsētas
              mūros. Viņš bija strādājis kā zemkopis
              Danijas fermās un ceļā uz māju ceļojis pa Norvēģijas
              fjordiem un Zviedrijas klinšu šērām. Ziemeļi
              ar saviem ledus kristalliem bija viņu sajūsminājuši
              un ziemeļnieces, šīs smuidrās ledus lilijas,
              iekarojušas viņa sirdi.</p>
              <p>Apmeties savā muižā uz dzīvi, viņš nodevās
              zemkopībai. Bet viņa straujā daba to dzina uz
              pilsētu meklēt tur sev sabiedrību un domu biedrus.</p>
              <p>Viņš mēģināja biedroties ar tuvajiem kaimiņiem,
              bet šie kaimiņi bija dažāda rakstura: viens
              bija šveicietis, apprecējis kādu vidēju aktrisi,
              pats pēc amata drēbnieks, un dzīvoja vairāk
              galvas pilsētā; otrs bija ģenerālštāba palkavnieks
              un tikai vasarā kādu mēnesi izbrauca uz savu
              muižu, bet muižas saimniecību vadīja pārvaldnieks;
              trešais bija Pēterpils lielrūpnieks, kas sev
              muižu bij pircis kā atpūtas vietu un tanī ierīkojis
              sanatoriju; ceturtais bija kāds jauns jurists,
              tā apgabala apriņķa priekšnieks, pastāvīgi
              aizņemts savā policijas dienestā. Pēc pirmās vizītes,
              kā tas tādos gadījumos parasts, Atis Kalniņš
              stāja apciemot savus tuvējos kaimiņus. Viņš
              bij kurzemnieks un uzaudzis Augškurzemē, kur
              tolaik viņa tēvs nomāja kādu lielāku kroņa muižu,
              un atcerējās tēva toreizējos kaimiņus un ielūdza
              tos pie sevis uz Ziemsvētkiem. Arī no Pēterpils
              bija viesi aicināti. </p>
              <pb/>
              <p>Olģerts izbrauca pirmos svētkos uz sava jaunā
              drauga muižu "Otradnoje" pa Varšavas dzelzceļu.
              Viņš būtu labprāt braucis dienu iepriekš,
              bet veikalā bij šogad ārkārtīgi daudz darba. Pēc
              apgrozījuma šī rudens sezona bij bijusi vislabākā,
              kamēr vien Jozofata veikals pastāvēja. </p>
              <p>Bij skaista pirmo svētku priekšpusdiena, kad
              Olģerts iebrauca Pļusas stacijā. Nelielā stacijas
              koka ēka bij ieslēgta no sarmas klātiem kokiem
              un atgādināja baznīciņu. Stacijā bij ļoti maz
              ļaužu. Lokomotīve smagi pūta un sprausloja dzidrajā
              gaisā, bet viņu pārkliedza sīku pulkstenīšu
              un zvārguļu skaņas no lielceļa, pa kuru vairāki
              pajūgi pilnos rikšos tuvojās stacijai. Vienā no
              pajūgiem sēdēja Atis Kalniņš un māja ar cimdu
              Olģertam, kurš nupat kā bij izkāpis no vagona. </p>
              <p>"Es tikko nenokavējos," Kalniņš kā atvainodamies
              teica, kad bija ar Olģertu apsveicinājies.
              "Bet ļoti priecājos, ka turējāt vārdu un atbraucāt."</p>
              <p>"Arī man pašam prieks, ka paspēju izrauties
              uz pāris dienām citā atmosfairā. Tiešām, cik
              skaisti pie jums uz laukiem. Baltie sniega klajumi
              atgādina jūru: kur vien acis meti, vai tas lauks,
              pļava un grava, mežs vai birztala, arī lauku mājas,
              - viss viena sniega jūra! Cik tas skaisti!"
              Olģerts priecājās. </p>
              <p>"Še dzelzceļa tuvumā nav vēl daba vien: te
              daudz kas atgādina pilsētu. Bet pie mums muižā,
              kad būsim kādas divdesmit verstis nobraukuši,
              jūs netraucēs ne dzelzceļa rīboņa, ne telegrāfa
              stabi ar savām kailajām drātīm, ne lokomotīves
              spiegšana, ne stacijas griezīgie zvani.
              Brauksim!" Kalniņš aicināja viesi sēsties kamanās.</p>
              <p>Olģerts sekoja savam jaunajam draugam un
              viņi iesēdās platās, aizsegtās kamanās ar siltu,
              mīkstu segu. Kučiers sveicināja Olģertu un tikko
              valdīja divus brūnus zirgus. </p>
              <pb/>
              <p>Viņi brauca pa platu, labi iebrauktu līdzenu
              ceļu. Zirgi sprausloja, cirta savām lokanām kājām
              kā pēc takts sausajā sniegā un zagšus skatījās
              atpakaļ uz kučieru un viņa pātagu, kuru
              tas reizi pa reizei plikšināja gaisā. Pagājušo
              nakti bij uzsnidzis mīksts, samtains sniegs un
              sīkie krūmi ceļa malā bij noliekušies zemu un
              sakusuši ar augstām kupenēm. Nevarēja izšķirt,
              kur ir grava un upe, kur sākas viena ciema robežas,
              kur beidzas muižnieka zeme, kur cirtis
              savu līdumu kolonists un dzinis svešumā ieceļotājs
              latvietis savu pirmo vagu jaunā dzimtenē:
              dabas pārpilnība bij visus apvienojusi, izbeigusi
              robežu un zemes vērtības strīdus un pauda svētku
              mieru un sirsnību. Šis miers un svētsvinīgums
              bij vērojams birstalās, sīko priežu pakalnos
              un apšu gravās: neviens netiecās būt diženāks
              par otru kā tad, kad viesuls locīja bērzus,
              šķina tā jau kailos priežu zarus ar viņu mīkstajām
              skujām un lika apsēm raudāt savās mūžīgajās
              trīsās: mīkstās sniega velēnas sedza birstalas,
              priežu pudurus un vientuļīgās apses ar savu
              segu, un stāstīja par mieru dabā un saticību
              cilvēku sirdīs. </p>
              <p>Un tālu apvārsnī smējās saule.</p>
              <p>Abi braucēji klusēja. Olģerts nedomāja par
              grāmatām, Meijeru un Jozofata veikalu, bet ļāva
              savam skatienam slīdēt pa laukiem un pļavām,
              un veldzēties baltajā sniega jūrā. Viņš atcerējās,
              kā ar kuģi no Pēterpils uz Rīgu braucot,
              arī bij cauru dienu raudzījies vienmuļīgajā ūdens
              masā, pētījis to un zīlējis tumšajos ūdeņos savu
              nākotni. Cik savādi, ka šis brauciens sauca
              viņam atmiņā viņa toreizējo ceļojumu! Toreiz
              viņš bija nemierā ar sevi, viņam bij jāmaina
              sava nodarbošanās, kurpretī tagad viņš tikko
              bij sācis jaunu laikmetu savā dzīvē, kur viņa
              priekšā gulēja visa pasaule un viņš varēja ar
              to rotāties pēc savas iegribas, nosacīt viņas likumus
              un diktēt priekš sevis visu! Un viņš gribēja </p>
              <pb/>
              <p>būt diktators, patvaldnieks, ar savu enerģiju
              un gribu pats sev noteikt dzīvi un tās vērtības,
              svērt svaru kausos šīs vērtības, iekams nebūs
              izsvēris no smilšu kaudzēm mirdzošu zeltu.
              Viņš bij pietiekoši dzīvē rūdījies, pazina viņas
              likumus un bij nācis pie nelokāmās atziņas: gribēt
              un varēt, varēt visu vai arī bojā iet! Viņš
              bij jauns un stiprs, viņš zināja arī, ko gribēja:
              viņam vajadzēja uzvarēt, ne bojā iet! Šis pusgads
              Jozofata veikalā bij tikai sākums viņa dzīves
              jaunajā laikmetā! Visi viņa projekti bij pirmie
              ierosinājumi, tiem vajadzēja pakāpeniski attīstīties,
              izveidoties un pašiem no sevis izaugt.
              Un viņam pašam izaugt šiem projektiem līdzi,
              pacelties pāri un atrast jaunus un atkal jaunus
              un veidot vienu pēc otra, cirst kā no granīta
              paliekamus tēlus un iedvest dzīvību, ielikt savu
              alkstošo dvēseli. Jā, tas viss ir tikai sākums,
              pirmais solis... </p>
              <p>"Olģert Petrovič," Kalniņš ierunājās, "palkavnieks
              Krisons ir par jums tik daudz sastāstījis
              maniem Kurzemes draugiem, ka viņi ar lielu interesi
              jūs gaida. Vakar vakarā pie eglītes viņš
              mums atstāstīja jūsu runu par Latviju un man
              jāatzīstas, ka tā man ļoti iepatikās. Bet Kurzemes
              ciemiņi ieinteresējās vēl vairāk." </p>
              <p>"Vai pie jums daudz sabraukuši?" </p>
              <p>"Divas ģimenes no Kurzemes un pēterpilieši." </p>
              <p>"Muižnieki?" </p>
              <p>"Tādi paši muižnieki kā es, kas ar vienu kāju
              dzīvo pilsētā. Viens ģimnāzijās skolotājs ar kundzi
              un meitu, kuri tikai lielos svētkus un brīvdienas
              pavada savā muižā. Otra ģimene ir pirmai
              rada, bet pastāvīgi dzīvo savā muižā, varētu
              teikt, tie ir īsti darba ļaudis," Kalniņš atbildēja.</p>
              <p>Olģerts tālā nejautāja. Viņš negribēja meklēt
              sev jaunus draugus un dalīt ar viņiem savu dvēseles </p>
              <pb/>
              <p>dzīvi. Ati Kalniņu viņš augsti cienīja un
              pret to viņš varēja būt atklāts.</p>
              <p>Šai acumirklī kučiers nogriezās no lielceļa un
              lēniem rikšiem iebrauca muižas sētā. </p>
          </div>
          <div type="chapter">
              <head>10.</head>
              <p>Viesu istabā Olģertu stādīja priekšā namamātei.
              Viņa bij vecāka kundze, ļoti labsirdīgiem
              sejas pantiem un mīļām, miermīlīgām acīm. Viņa
              ieminējās, ka dēls viņai daudz par Olģertu
              stāstījis un piebilda, ka viņa sen jau gaidījusi
              sava dēla jaunā drauga apciemojumu.</p>
              <p>"Mēs te dzīvojam gluži vientuļi. Nav tas, kas
              Kurzemē, kur no tirgus vai pilsētas braukdami
              kaimiņi pie mums katru nedēļu iegriezās, nerunājot
              par svētdienām un lielām svētku dienām.
              Bet šogad, mums par retu prieku, ir mūsu senie
              kaimiņi no Augškurzemes atbraukuši mūs apciemot,"
              Kalniņa māte teica, vērzdamā skatu uz
              viesiem istabā. </p>
              <p>Olģerts skūpstīja Kalniņa mātei roku. Nama
              mātes sirsnīgie vārdi viņu aizkustināja. Tajos
              izskanēja latviešu vienkāršība un viesmīlība.</p>
              <p>Tad viņu iepazīstināja ar pārējiem viesiem.</p>
              <p>Tur bija ģimnāzijās skolotājs Brutans, gadus
              piecdesmit vecs, apcirptu bārdu un smagām zelta
              brillēm. Viņa nogurušās acis liecināja, ka viņš
              ir literāts. Viņa kustības bij mierīgas, bet noteiktas.</p>
              <p>Mēmi viņš sniedza Olģertam roku un pie iepazīšanās
              neko neteica. </p>
              <p>Brutana kundze bij neliela auguma, turīga miesās
              un apaļu seju. Viņa bija pretstats vīram:
              dzīva savās kustībās, runīga, jautājošiem, caur
              pensneju raidītiem skatieniem no dziļajām acīm
              zem zemās pieres. Brutana kundze dzīvi sarunājās
              ar palkavnieka Krisona kundzi, kādēļ viņa
              pavirši pasniedza Olģertam savu īso tuklo roku. </p>
              <pb/>
              <p>Tad vēl bija Brutana kundzes abi brāļi, Bērziņi,
              nelielas muižas īpašnieki; viens no viņiem
              apprecējis bālu, slimīgu sievu; vecākais brālis
              bij sirms vecpuisis, labsirdīgiem sejas pantiem,
              un viņa zilajās acīs sprēgāja asprātība. Viņš
              bij viens no tiem tipiskajiem latviešiem, kurus
              var pazīt tūkstošu cittautiešu vidū. Viņa garie
              sirmie linu mati bij mīksti kā batists un izcēla
              viņa sejas tipiskumu. Apsveicinoties viņš ielūdza
              Olģertu sērst pie viņa muižā, kur viņam esot
              pastāvīgi katrā gada laikā krājumā miestiņš un
              pašpagatavoti vīni.</p>
              <p>Kā ar pēdējo no viesiem Olģertu iepazīstināja
              ar Brutana jaunkundzi, Irenu Semjenovnu,
              kā Atis Kalniņš viņu stādīja priekšā. Viņa bij
              maza auguma, niecīga meitene, gadus divdesmit
              veca, lielām tumši liesmojošām acīm un šauriem,
              vājiem sejas pantiem. Mati viņai bij izplūduši kā
              kursistei un sedza pa pusei viņas pieri. Viņa
              nebij skaista, bet lielajās acīs dzirkstīja uguns
              un smalkie sejas panti izteica retu intelligenci
              un bij saistoši simpātiski.</p>
              <p>Pēterpiliešus Olģerts visus pazina.</p>
              <p>Olģerts apsēdās Brutana jaunkundzes tuvumā.
              Irena bij beigusi ģimnāziju un gribēja iestāties
              universitātē studēt medicīnu. Bet tēvs bij tam
              pretīm. Ārkārtīgi mīlēdama tēvu, viņa padevās
              un atmeta pagaidām domas par studēšanu. Bet
              kas Irenu tuvāk pazina, tie neticēja, ka viņa
              galīgi atteikusies no sava nodoma. Tā kā viņa
              vēl nepazina Pēterpili, tā sarunā ar Olģertu ļoti
              interesējās par galvaspilsētu. Viņa bij rīdziniece
              un ārpus savas pilsētas un vecāku muižas vēl
              nebij bijusi.</p>
              <p>Kalniņa māte aicināja viesus pusdienā. Galds
              bij klāts ar visām tām bagātībām, kas latviešu
              zemkopja saimniecībā allaž atrodas un tiek augstos
              svētkos gatavotas visā pilnībā. Ir viesmīlīgas
              latviešu ģimenes, kuras uzskata par sevišķu
              gandarījumu uzņemt viesus uz vislabāko un ir </p>
              <pb/>
              <p>nelaimīgas, ja viņas retumis apciemo un viesi
              drīzi aizbrauc. Kalniņa māte bij Kurzemē tālu
              pazīstama: pie viņas ik svētdienas bij ciemiņi,
              jo viņa tikai retos gadījumos brauca ciemos pie
              citiem. Ārī viņas nelaiķim vīram bij tie paši uzskati.
              Vasarā, kad Atis vēl bij students, pie viņiem
              visu vasaru nodzīvoja studentu pulciņi.
              Viens pulciņš aizbrauca, ieradās cits. Sevišķi uz
              rudens pusi, kad dārzā ābeles līka no augļiem
              un bišu stropi bij pilni medus.</p>
              <p>Sarunas vijās ap dienas jautājumiem. Bet Kalniņa
              māte interesējās par Augškurzemi, kur bija
              viņas dzimtene; par tām abām muižām, kurās
              viņi kā rentnieki ar nelaiķi vīru bij lielāko mūža
              daļu nodzīvojuši. Izrādījās, ka barons, kas
              bij ar dažādām intrigām viņus no muižām izspiedis,
              nebij visai laimīgs: viņš pats dzīvoja pilsētā
              un pārvaldnieks rūpējās vairāk par savu, nekā
              par barona kabatu. Runājot, ka pēc līguma gadiem
              barons to neatjaunošot.</p>
              <p>Ģimnāzijās skolotājs Brutans sarunājās ar palkavnieku
              Krisonu un savu kolēģi Plato par skolas
              lietām Baltijā. Toreiz bija rusifikācija pašos
              ziedos. </p>
              <p>Latviešu valodu pasniedza tikai kā priekšmetu
              un, izņemot vēl reliģiju, visi pārējie priekšmeti
              bij jāmācās krievu valodā. Brutans sevišķi uztraucās
              par latviešu valodas bojāšanu. Viņa kritikai
              bij padoti paši skolotāji un studējošā jaunatne.
              Viņš konstatēja faktus, ka intelligence
              vispāri neuzskata par savu pienākumu, runāt un
              rakstīt pareizā latviešu valodā. Viņš izteica dibinātas
              bažas, ka ar šādu nolaidību un vienaldzību
              pret mūsu mātes valodu, mēs dodam iemeslu
              cittautiešiem šaubīties par mūsu kultūru. Viņš
              varot uz pirkstiem saskaitīt tās zinātniskās grāmatas,
              kuras sarakstītas latviešu valodā, kaut
              gan katru gadu daži desmiti beidz augstskolu un
              būtu uzskatāmi par kompetentiem zinātnisku rakstu
              autoriem. </p>
              <pb/>
              <p>"Ar diviem lieliem darbiem mēs tomēr varam
              lepoties: ar "Latvju dainu" un "Latviešu tautas
              pasaku" izdevumiem," skolotājs Platais iebilda. </p>
              <p>"Šo tautas gara mantu atdzimšana mūsu rakstu
              valodā ir spilgts attaisnojums manam apvainojumam:
              šo rakstu valoda ir tik daiļa un bagāta,
              ka mums veciem pedagogiem tā vēl jāmācās,
              nerunājot par to pusintelliģenci, kā es gribētu
              mūsu intelligenci nosaukt, kura nezin neviena
              tautas dziesmu pantiņa un nekad nav piegriezusi
              vērību mūsu tautas pasakām", Brutans
              atbildēja.</p>
              <p>Šais sarunās par skolu un valodu piedalījās
              visi un ikkurš atrada par vajadzīgu iebilst kādu
              vārdu. Vecīts ar baltajiem linu matiem zināja
              stāstīt, ka pie viņa muižā gadus divdesmit
              atpakaļ iebraukuši tautas dziesmu un pasaku uzrakstītāji.
              Viņš saaicinājis visas vecās kalpu sievas,
              katru pa rindai pie sevis, cienājis ir pasaku
              un dziesmu teicējas, ir uzrakstītājus skolotājus
              un studentus ar miestiņu: pirmās, lai būtu
              lokanāka mēle, otros, lai būtu vieglāka roka rakstīšanā.
              Braukuši vairākkārt. Bet visvairāk viņa
              vidū uzrakstījis pagasta skolotājs, kurš apstaigājis
              māju no mājas un nedevis nevienam
              vecam cilvēkam miera. </p>
              <p>Pēc pusdienas Kalniņa māte aicināja viesus
              uz diendusu. Tas pie viņiem tā parasts jau no
              seniem laikiem. Vecāki ļaudis šim uzaicinājumam
              sekoja, bet jaunatne sapulcējās viesu istabā. </p>
              <p>Olģerts negāja diendusā un, iegājis zālē, apsēdās
              iepretim Brutana jaunkundzei, kura šķirstīja
              albumu. Irene pie galda nebij piedalījusies
              sarunās, bet visu laiku klusējusi. Olģerts to bija
              novērojis un uzsāka ar viņu valodu. </p>
              <p>Bet viņa bija kautrīga un sarka pie katra vārda.
              Viņa runāja īsi, nenoteikti. Bet viņas runā
              izskanēja sirsnība. Tā bija poēzija, dvēseles saviļņojuma
              iedrebēšanās. </p>
              <pb/>
              <p>Viņa stāstīja, ka pēdējo pusgadu nodzīvojusi
              muižā un mācot kalpu bērnus lasīšanā un rakstīšanā.
              Viņa nevarot diezgan nopriecāties par
              mazajiem skolniekiem, kurus tā ļoti iemīlējusi,
              un lasot arī mīlestību pret sevi mazajo spulgās
              actiņās. Mazie mācoties ar sekmēm un daži
              jau brīvi lasot. Vasarā viņa sarīkojusi ik svētdienas
              ekskursijas, rudenī un ziemā svētdienās
              bērnus aicinot pie sevis uz rotaļām. Un tad nu
              esot īstais prieks viņos noskatīties: actiņas līksmībā
              mirdzot, sejiņas piesarkstot un smiekli pildot
              gaisu. Uz rotaļām bērniem atļauts ņemt līdzi
              savus mazākos brālīšus un māsiņas, kuri tikko
              vēl turoties kājās, dažs vēl neprotot runāt
              un izrādot savu prieku dzidrās klaigās. Un šie
              vismaziņie griežoties aiz prieka riņķī vien, mētājoties
              rociņām pa gaisu un sarunājoties dažādām
              skaņām savā starpā un, kas visdebešķīgākais:
              viņi savā starpā saprototies, un viens otru
              ieslēguši apkampienos, smejoties nevainīgā priekā...
              Jā, tā esot mazo paradīze, kuru pieaugušie
              nesaprotot vai negribot saprast. </p>
              <p>"Es jums pilnīgi piekrītu, Irena Semjonovna."
              Olģerts uzsāka valodu, kad Irena bij apklususi,
              "ka mēs pieaugušie negribam atcerēties savas
              bērnības un esam par laiskiem gremdēties viņas
              atmiņās un tās kaut uz brīdi dzīves kņadā atkal
              un atkal pārdzīvot. Pēc manām domām mūsu
              bērnība ir tāds svētums, ko mēs nedrīkstam
              dzēst no saviem sirdsdziļumiem un mums vajaga
              šo svētumu mūža grūtākos brīžos turēt priekš
              acīm un smelt no tā sev sirdsmieru un atvieglinājumu."</p>
              <p>"Man bij grūti no viņiem šķirties. Es jutos
              spiesta priekš prombraukšanas sarīkot svētku
              eglīti un viņus apdāvināt, ko biju nodomājusi
              darīt pēc atgriešanās," Irene teica. </p>
              <p>Viņi ilgi sarunājās un Olģerts nojauta, ka Irene
              ir ar lielu sirdsdaiļumu un dziļumu. </p>
              <pb/>
              <p>Vēlu vakarā, kad jau visi "Otradnoje" muižā
              gulēja, Atis Kalniņš un Olģerts Silarājs sēdēja
              bibliotēkas istabā. Bibliotēkas istaba atradās
              lielceļa pusē un klusajā naktī tur bija
              dzirdama sniega gurkstēšana un zirgu sprauslošana
              no lielceļa.</p>
              <p>Atis Kalniņš stāstīja par latviešu kolonijām
              Pēterpils guberņā, kādu tur esot diezgan daudz,
              bet garīgi visas panīkušas. </p>
              <p>"Tas ir mūsu tautas lāsts, ka mēs izklīstam pa
              visu pasauli un pa gadiem aizmirstam savu valodu
              un dzimteni," Kalniņš domīgi iebilda.</p>
              <p>"Protams, zināmā mērā, un es vēl gribētu piebilst:
              līdz zināmam laikam. Es un jūs - arī
              mēs esam padoti šim lāstam. Apstākļi to spiež,
              Jūs nevarējāt Kurzemē un Vidzemē iepirkt sev
              muižu, tādēļ ka latviešiem muižas nepārdod. Jums
              varbūt nebij izdevība pat nomāt muižu: pastāv
              zināmas iestādes un tanīs strādā zināmi cilvēki,
              kam ir no svara latviešiem vispāri liegt darboties
              savā dzimtenē. Cik man zināms, tad visa plašā
              Krievija ir pilna latviešu muižas pārvaldnieku,
              un ka viņu ir tik daudz, tas liek domāt, ka viņi
              savu amatu prot un ir spējīgi saimniekot. Ceļas
              jautājums, kādēļ viņi nesaimnieko dzimtenē? Vai
              līdzekļu trūkuma dēļ? Es to neticu. Tad vēl tie
              simts tūkstoši bezzemnieku! Kad ausīs viņiem
              dzīves rīts uz tās zemes, kuru viņu tēvu tēvi
              asarām un asinīm slacījuši? Bet mūs dzen laukā
              no mūsu zemes! Manu vectēvu muižnieks izdzina
              no viņa ziedošām druvām pašā vasaras vidū
              aiz untuma vai zemiem materiāliem nolūkiem.
              Pār mūsu zemi vēl valda sveši kungi un viņi apzinās
              savā visvarenībā kā priekš gadu simteņiem
              un balsta no ārienes un iekšienes savu stāvokli.
              Kā mans vectēvs, ir simtiem tūkstoši izcelti no
              savām mājām. Vieni ir palikuši par vergiem, citi
              ar cirvi un lāpstu pār pleciem meklējuši sev jaunu
              dzimteni tālā Krievijā. Nesen kādu svētdienu
              es biju izbraucis uz "Karlovkas" latviešu koloniju, </p>
              <pb/>
              <p>netālu no Pēterpils un uzmeklēju šīs kolonijas
              pirmo nodibinātāju. Viņš bija no Dundagas
              puses un priekš četrdesmit gadiem jūdzēm
              platā mežā cirtis pirmo līdumu. Tagad šī
              kolonija skaita dažus desmitus saimniecību un
              viņu īpašnieki visi ir ieceļotāji. Es esmu pārliecināts,
              ja vien rastos izdevība iegūt Latvijā
              zemi, daudzi atgrieztos dzimtenē. Vai jūs to nedarītu?"
              Olģerts jautāja.</p>
              <p>"Pie pirmās izdevības," Kalniņš steidzīgi piebilda.</p>
              <p>"Tā tad līdz zināmam laika sprīdim mums jādzīvo
              svešās zemēs un svešu ļaužu vidū. Tā ir
              ekonomiska nepieciešamība. Ir cits jautājums,
              vai mēs visi esam garīgi tik stipri, ka neļausimies
              sevi aizrauties no svešatnē iegūtiem materiāliem
              labumiem un neaizmirsīsim savu dzimteni un valodu,"
              Olģerts turpināja. </p>
              <p>"Kādas ir jūsu domas?"</p>
              <p>"Es domāju, ka zināms procents šo cīņu izturēs.
              Bet šī cīņa būtu uzsākama ar atklātu
              krūti! Šī cīņa nav izcīnāma vārdos un runās, - 
              mums jādara kaut kas pozitīvs. Un vienā dienā
              tas nav izdarāms. Es ticu atsevišķiem cilvēkiem,
              kuri zin, ko viņi grib, un atsevišķām grupām,
              kuras locekļi tiktāl kristallizējušies, ka viņi sava
              starpā pilnīgi sakūst un viņiem visiem ir
              viena griba. Un šiem nedaudzajiem jābūt par
              ceļa šķīrējiem, kas, atrazdamies svešatnē, spiesti
              vai labprātīgi, rada tur garīgus centrus, daiļo un
              izveido savu garīgo pasauli un tuvina savas dzimtenes
              garīgai pasaulei. Ja tas notiks, - un tam
              jānotiek, - mēs tuvosimies garīgai gatavībai, kas
              būs nepieciešama, kad vēsture klauvēs pie mūsu
              durvīm un vērs mūsu tautai vaļā vārtus uz
              jaunu dzīvi. Vēsture ir gausa, bet taisna savos
              lēmumos! Ik pa simts gadiem viņa paceļ savu
              soģa pirkstu pār tautu likteņiem. Ik pa tūkstoš
              gadiem viņa iznīcina visu pastāvošo un pārveido
              tautas viņu tieksmēs un ideālos. Vai tai tautai, </p>
              <pb/>
              <p>kas nebūtu gatavojusies uz šo lielo brīdi!" To
              teicis, Olģerts piecēlās un raudzījās draugā.</p>
              <p>"Tas viss ir gluži pareizi, es tam visam piekrītu,
              bet tomēr neesmu skaidrībā, kas acumirklī
              būtu mums darāms. Cik es zinu, jūs esat savas
              studijas beiguši un esat piekalti pie reālās
              dzīves īstenības. Šī dzīve laupa jums katru brīvu
              brīdi; šī dzīve kalpina jūsu garīgās spējas,
              un var pienākt brīdis, kad jūs tiekat no šīs
              dzīves saliekti, sakropļoti. Tas pats zīmējas arī
              uz mani: arī es esmu savas studijas beidzis un
              pēc sava aroda vienkāršs zemkopis. Es varu būt
              lietderīgs savā saimniecībā. Es varu būt humāns
              pret saviem gājējiem un saimniekiem. Bet vairāk
              arī ne. Es atzīstu, ka tas ir pārāk maz,
              bet cita, lielāka es neapzinos, ko savā norobežotā
              stāvoklī varētu izdarīt." </p>
              <p>"Tomēr mēs daudz ko varam, ja tik vien gribam.
              Cilvēks visu var, ja vien viņš grib - visu
              labu. Cilvēka griba ir augstākais dzenulis. Es
              ar sevi esmu skaidrībā jau sen. Šodien, kad es
              raudzījos sniega jūrā un mēs klusēdami braucām
              no stacijas, jūs varbūt domājāt, ka es savu
              kaklu un elpošanas orgānus taupīdams, ceļā nerunāju
              un uzlocījis kažoka apkakli vēroju dabas
              bagātību. No sākuma es atsvabinājos no visām
              domām un priecājos par skaisto dabas panorāmu.
              Es atcerējos jūru, kuras vienmuļīgie
              ūdeņi atveldzē mūsu nervus un padara mūs līdzīgus
              bērniem, kas visu aizmirst un ir gatavi
              kāpt jūras dibenā un meklēt tur pērles un dzintaru.
              Bet es skatīju šodien zeltu sniegu kupenes
              un savām acīm redzēju mirdzošu zeltu baltajā
              sniegā. Kā uguns viņš tur laistījās un viņa dzirkstis
              iedegās manā dvēselē un liesmoja. Man jāatzīstas,
              ka pirms dažiem gadiem, kad es raudzījos
              augu dienu melnajos jūras ūdeņos, ar mani
              notika tas pats, kas šodien: jūras melnie ūdeņi
              man ko pasakainu stāstīja, apdvesa manas
              domas, manu gribu, manus dvēseles sapņus, manas </p>
              <pb/>
              <p>sēras un sāpes un es prasīju jūrai: kur traucas
              viņas vienmuļīgā gaita un ko viņa slēpj savos
              ūdeņos? Un es instinktīvi izjutu, ka viņa pauž
              manā dzīvē jaunu laikmetu, ka viņa stāsta man
              varoņu teikas un mīlas pasakas, un es elpu aizturējis
              klausījos viņas stāstā. Tiklīdz es biju
              atstājis kuģi un nebiju vēl apsēdies savas māmuļas
              klēpī, kad jūras pasaku stāsts manā dvēselē
              radīja dzīvus tēlus un es izpratu šī stāsta
              nozīmi un teiku burvīgo skaistumu. Es biju atradis
              zelta gliemeža vākus jūras dibenā un viņi
              dega vienās ugunīs un sarkanā zelta dzirkstis
              liesmoja manā dvēselē."</p>
              <p>Olģerts apklusa un skatījās gailējošās oglēs
              kaminā: arī tur uzliesmoja un dzisa dzirkstis.
              Atis Kalniņš viņu netraucēja un raudzījās viņa
              pietvīkušajā sejā un mirdzošās acīs.</p>
              <p>"Arī šodien šie dzīvie tēli ir manī izkristallizējušies:
              atgriezies Pēterpilī, es nekavējoties stāšos
              sakarā ar mūsu tautas rakstniekiem un uzaicināšu
              viņus piedalīties manā grāmatu apgādniecībā.
              Es esmu nabags un dzīvoju no savas
              algas, bet to, ko es spēšu atlicināt, es visu atdošu
              mūsu literatūrai. Es mīlu daili un skaistumu
              un pielūdzu klasicismu, un es gribu skaistumu
              un klasicismu ievest mūsu rakstniecībā.
              Es uzmeklēšu tos vientuļos literātus, kas dzīvo
              tālā trimdā, vai arī kā politiski emigranti klejo
              pa svešām zemēm, kas nezin, ko viņiem rītdiena
              nesīs, bet kas savā garā ir milži un uzvarētāji.
              Vēl es neesmu ar sevi skaidrībā, cik tālu manas
              spējas sniegsies, vai mani ienākumi spēs likt pamatus
              tai lielajai ēkai, pie kuras celšanas es stājos,
              bet vienu es zinu: man ir griba! Man ir nelokāma
              griba!"</p>
              <p>"Tagad es jūs saprotu!" Kalniņš iekarsis izsaucās.
              "Jūs negribat noslīkt ikdienībā, bet esat
              sprauduši sev dzīves mērķi. Lielu un cēlu dzīves
              mērķi. Jūs gribat tuvoties soli pa solim šim
              mērķim, nerēķinoties ar apstākļiem un varbūtībām. </p>
              <pb/>
              <p>Tagad man arī saprotami jūsu uzstādītie
              prasījumi attiecībā uz tautu un dzimteni: mums
              jāuzņemas zināmi pienākumi. Mums jāsniedzas
              pāri zemēm un jūrām un jāmeklē radniecīgas
              dvēseles. Mums garīgi jāsaaug." 
              "Jā, jāsakūst vienā garīgā kopībā," Olģerts turpināja.
              "Dažs labs to uzskatīs par illūzijām. Dažs
              labs pasmiesies un nosauks mūs par fantastiem.
              Bet tie, kas to darīs, būs tie mazie, sīkie cilvēciņi,
              kas rītos ar važām ceļas un vakaros ar tām
              gulstas. Viņi skata un atzīst vienīgi rūpes sava
              dienišķā uztura labā: šis spoks viņus baida un
              saģiftē viņiem smadzenes. Viņi redz vienīgi sevi
              un baidās spert soli pār savas mājas slieksni,
              nejautājuši: kas man no tā būs? vai es sevi
              nediskreditēšos? Nē, draugs, šādu filozofiju mēs
              neatzīstam! Mums jābūt brīviem visās mūsu kustībās,
              brīviem mūsu domās, sapņos un dvēseles
              tieksmēs!"</p>
              <p>Bija jau vēla nakts, kad abi draugi gāja pie
              miera. Olģerta istaba atradās blakus Kalniņa guļamai
              istabai un iekams viņi iemiga, viņi pie vaļējām
              durvīm vēl daudz runāja. Tikai uz rīta
              pusi tie apklusa un ar gaiļu dziedāšanu iemiga.</p>
              <p>Trešos svētkos Olģerts brauca atpakaļ uz Pēterpili.
              Arī virsskolotājs Brutans ar savu meitu
              Ireni brauca turp; Irene bija tēvu lūgusi un
              viņš bija pats tikai vienu reizi savā mūžā bijis
              galvas pilsētā. Viņi brauca reizē un abas puses
              priecājās par sabiedrību. </p>
          </div>
          <div type="chapter">
              <head>11.</head>
              <p>Lidijai nebija pa prātam, ka Olģerts ziemassvētkus
              pavadīja ārpus mājas pie sava jaunā
              drauga Kalniņa, par kuru viņa bij dzirdējusi, ka
              tas liels fantasts. Viņa bij mātei ierunājusies
              braukt uz Somiju, uz kurieni pa svētku laiku izbrauca </p>
              <pb/>
              <p>daļa Pēterpils aristokrātijas; bet Jozofats
              tam bij pretojies, vienkārši aiz tā iemesla, ka
              starpbrīdī no ziemsvētkiem līdz jaungadam ir
              veikalā ārkārtīgi daudz darba. Un aizbraukt tikai
              līdz Vīborgai vai Helzingforsai vien, neiegriežoties
              uz dažām dienām Imatrā vai Konkolas
              sanatorijā, neesot vērts. Tad Lidija gudroja citus
              plānus. Bet iekams viņa bij nākusi pie jauna
              slēdziena, Olģerts bij vienu dienu pie vakariņām
              ierunājies, ka Kalniņš to uzaicinājis pa svētkiem
              pie sevis sērst.</p>
              <p>Viņa padevās. Viena karot viņa jutās bezspēcīga.
              Viņa bij jau nākusi pie tās pārliecības, ka
              Olģerts viņai jāiekaro. Šī atziņa bij no sākuma
              viņu uztraukusi un izlikās viņai pazeminoša. Bet
              Olģerta atturība viņu reizē ir kaitināja, ir kairināja:
              kaitināja ar to, ka bij jāpadodas viņa
              gribai, bij savas jūtas jāsavalda un jādisciplīnē,
              kairināja ar mieru un dvēseles klusumu, kad viņš
              tik maz runāja un pastāvīgi gremdēja savas lielās
              acis viņas dvēselē un līdz ar to daiļoja viņas
              jūtas un veda arī viņu ilgu un sapņu valstī.
              Jā, viņš tik krasi atšķīrās no Tomaševica. Viņš
              bij sapņotājs un klusu ilgu pielūdzējs. Viņš mīlēja
              grāmatas un dzeju. Viņš visu "Faustu" bez
              maz no galvas deklamēja. Vai dzeja bij domājama
              bez mīlas? Un kas gan cits varēja būt šīs mīlas
              būtne, ja ne viņa, Lidija?</p>
              <p>Viņa apmierinājās. Viņa nedusmojās uz Olģertu,
              kad tas ar viņu nerunāja un nemeklēja
              izdevību runāt: pietika, kad viņš savas acis uz
              viņu vērsa un gremdējās viņas dvēselē. Viņa neņēma
              tam ļaunā, kad viņa vakaros izstāvējās
              pie loga un alka pēc viņa pretskata vai liegā sveiciena,
              bet viņš sēdēja pie galda ar muguru pret
              logu un necentās viņu sastapt. Tad viņa apņēmās
              viņu pārbaudīt: aizkarus nolaidusi, viņa stāvēja
              aiz tiem un tos tikko pašķīrusi raudzījās
              uz viņa istabu nakts tumsā veselām stundām. Visbiežāk
              viņš to nevēroja un strādāja pie sava </p>
              <pb/>
              <p>rakstāmgalda, - jā, vēlu naktī, kad visā mājā
              neviena dzīvība nekustējās un ārī viņas istabā
              bij gaisma dzēsta. Bet vairākkārt viņš spēji piecēlās,
              nostājās pie savas istabas loga un stundām
              ilgi raudzījās ārā tieši uz viņas istabu. Tādos
              brīžos viņu pārņēma liegas trīsas un, spēji pašķīrusi
              aizkarus, viņa naktstumsā ar visu savu
              būtni nostājās pie loga. Viņas krūtis plētās, acis
              priekā uzliesmoja un viņa gribēja saukt pilnā
              balsī: lūk, te es esmu un gaidu tevi! te es esmu
              naktstumsā ilgās izsīkusi! raugies vien droši uz
              mani, - es tevi mīlu!.. Kad Olģerta istabā ugunis
              bij nodzēstas, tad viņa iededzināja tās savā
              istabā, un apņēmusi ap pleciem vieglu mantilju,
              piegāja pie loga un raudzījās caur tumsu uz
              viņa istabu. Viņa sevi nejautāja, vai Olģerts vēl
              nomodā un gaida uz viņas naktssveicienu: ja tas
              viņu mīlēja, viņš to bez šaubām darīja. Un viņam
              vajadzēja viņu mīlēt, kur viņa tā priekšā
              kusa sirsnībā un liegās ilgās. Bet viņš, bez šaubām,
              bij estēts sirdslietās: viņš brutāli neaizrāvās,
              neizplūda, bet uzņēma un pārdzīvoja kā dzejnieks
              katru ieskaņu dvēselē, un klausīdamies šo
              skaņu harmonijā, tuvojās, pa daļai pats neapzinādamies,
              mīlas lielajai simfonijai. Un nākusi
              pie tāda slēdziena, Lidija pati pamazām piesavinājās
              šo mīlas estētiku, nīda un atmeta savu
              straujumu un ilgas pēc Olģerta glāstiem un apkampieniem,
              kā viņa to bij vēlējusies, kad Tomaševics
              viņai bij zudis un viņa jutās atstāta
              un vientuļa.</p>
              <p>Tā tas ilga pāri par trim gadiem pēc viņas izšķiršanās
              ar Tomaševicu. Viņa nebij Olģertam
              vairāk tuvojusies, kā kopš tās dienas, kad tā bij
              nākusi pie pārliecības, ka Olģerts viņu mīl, bet
              daiļo un izkopj kā estēts šo mīlu uz viņu.</p>
              <p>Viņi katru dienu tikās pie pusdienas, vakariņām
              un ļoti bieži rītos pie kafejas. Apsveicinādamies
              un atvadīdamies viņš skūpstīja tai roku
              un minēja dažus vārdus, kaut arī nenozīmīgus, </p>
              <pb/>
              <p>bet viņai mīļus un daiļskanīgus. Bieži viņa gāja
              veikalā pēc grāmatām lasīšanai. Grāmatas viņai
              pastāvīgi izsniedza Olģerts un bieži minēja šo
              grāmatu saturu. Viņa jautāja, vai viņš patiešām
              visas grāmatas lasot un kad viņš to paspējot, vai
              varbūt naktīs, kad viņa istabā degot ļoti vēlu
              uguns. Uz šiem jautājumiem Olģerts mēdza atbildēt,
              ka viņš tiešām daudz lasot, tomēr izlasīt
              visas grāmatas, kas tiek drukātas, nevienam cilvēkam
              neesot iespējams. Bet grāmatas vajagot
              mācēt lasīt un kas daudz maz vien pieturoties
              pie kādas sistēmas, tāds varot arī daiļliteratūru
              lasīt ar to pašu un vēl lielāku baudu, kā zinātnisku:
              nepāršķirstīt grāmatu viņas kairinošā satura
              dēļ vien, bet lasīt ar gaumi, iedziļināties
              stilā, izteiksmē un saturā. Kas attiecoties uz viņu
              un grāmatu tirgotājiem vispāri, tad te tiekot
              ieturēta zināma sistēma: veco un jaunlaiku visu
              tautu klasiķi jāpārvalda, tāpat no visiem ievērojamākiem
              rakstniekiem viņu vērtīgākie darbi
              lasāmi, bet pārējo darbu saturs jāpiesavinājas
              no literatūras vēsturēm un bibliogrāfiskiem laikrakstiem
              un kritikām. Kas attiecas uz jauniem
              rakstniekiem, kuri tikko lauž sevīm ceļu, tad viņu
              pirmie divi, trīs darbi lasāmi, bet ja izrādās, ka
              viņi iet atpakaļ, tad uz kādu laiku jāpārtrauc
              sekot viņu darbam. Esot arī gaumes lieta, kādu
              rakstnieku viens vai otrs atzīstot un viņa
              mākslu cienot un tā viens un otrs no kolēģiem
              atzsītot pats savu sistēmu. Bet grāmatu tirgotājam
              grāmatas nelasīt esot tik pat noziedzīgi, kā
              kāda laikraksta redaktoram nelasīt citus laikrakstus.
              Jā, kas attiecoties uz viņa naktsdarbu,
              ka viņš vēlu augšā paliekot, tad arī viņam jāatzīmējot,
              ka Lidijas istabas vēlu naktī pastāvīgi
              esot apgaismotas un vai viņiem tiešām vienam
              otru pētīt un meklēt pēc cēloņiem. To teikdams,
              Olģerts bij piesarcis un Lidija, raugoties viņā,
              vēl vairāk nosarka. Lidija netaujāja tālāk: tagad
              viņa zināja, ka Olģerts sekoja viņas kustībām, </p>
              <pb/>
              <p>ka viņš par viņu interesējās un savā klusajā
              istabā vēlās nakts stundās kavējās domās pie
              viņas. </p>
              <p>Vasaru Jozofata ģimene pavadīja Somijā, kur
              viņiem bij pašiem sava vasarnīca un Olģerts
              katru sestdienas vakaru brauca turp un pirmdienas
              rītu atgriezās uz Pēterpili. Tur viņam bij
              sava grezni ierīkota istaba un viņš nebij ik uz
              soļa saistīts pie ģimenes, ko viņš sev bij izrunājis
              un kam Jozofats arī bij piekritis. Dažu svētdienu
              viņš pat neizbrauca, bet bij ciemā pie Kalniņa
              vai palkavnieka Krisona. Sestdienās viņš
              noveda uz Somiju Jozofatam aprēķinus un citus
              datus, jo Jozofats pa vasaru ļoti maz piedalījās
              veikala gaitā. Daudz, ja viņš uz pāris dienām
              iebrauca pilsētā. </p>
              <p>Šīs vasaras bij jauks sapnis Olģerta dzīvē:
              viņš klejoja pa Somijas jūras līča smilšainām
              kāpām, kuras bij akmeņu pilnas, bet ar saviem
              sīko preču puduriem atgādināja Rīgas jūrmalas
              kāpas un izsauca viņā atmiņas par bērnību, kad
              pāri jūrai, taisni pretīm šīm kāpām viņš pirmo
              reizi savā mūžā lielā izbrīnā bij skatījies uz jūru
              ar kūstošām ledus kaudzēm. Viņš toreiz bij priekā
              iekliedzies un izbrīnējies, ka kailās kāpas nebij
              atbalsojušas viņa prieka atskaņas. Viņš bij
              vēl reiz iekliedzies, bet velti: vēja grūdiens bij
              uzķēris viņa balsi un aiznesis prom pār ledus
              kaudzēm jūrā. To atcerēdamies, viņš dažreiz pa
              jokam arī tagad agrā rītā pilnā balsī iesaucās un
              kaut arī bij kluss un jūra gulēja vēl nakts snaudā
              un vienīgi kaijas ar saviem garajiem spārniem
              meta vieglu ēnu uz dzidro ūdeni, neviens neatsaucās
              un viņa balss tikai kaijas uz brīdi izbaidīja. </p>
              <p>Tādos brīžos viņš vairākkārt kavējās pie savas
              bērnības un atcerējās arī, ka viņš mācoties
              mīlēja grāmatu un bij pirmais skolnieks pagasta
              skolā. Ceļā no skolas uz māju viņš katru pretimnācēju
              un braucēju kārtīgi sveicināja. Viņam </p>
              <pb/>
              <p>bij tagad gardi jāsmejas par savu toreizējo vientiesību,
              kad viņš kā desmit gadus vecs zēns gāja
              pavasarī uz tuvējo miestu ņemt vācu stundas
              un ceļā uz savu skolotāju bij sācis visus pretimnācējus
              sveicināt. Miestā bij sabraukuši ļoti
              daudz peldu viesu un pa lielo ošu aleju bij nākuši
              viņam pretim ļoti daudz glīti ģērbušies kungi
              un dāmas. Viņš visus bij sveicinājis. Viena daļa
              pretimnācēju bij atbildējuši uz viņa sveicinājumu,
              bet vairums bij smējušies; dažs labs
              bij apstājies un viņam nicinoši noskatījies pakaļ... </p>
              <p>Bet tagad viņš kā brīvs pilsonis sveicināja
              jūru, un kaut arī viņas melnie ūdeņi nesaviļņojās
              par zīmi, ka viņa dzirdējusi viņa sveicienu,
              viņš zināja, ka jūra par viņu nesmejas un viņu
              nenicina. Viņš sveicināja šai agrā rītā visu pasauli,
              dzīvi un visu radību un bij lepns sevī, ka
              viņam uz to savas tiesības: kā niecīgs atoms visā
              radībā viņš dvašoja un kustējās līdz un ar savu
              enerģiju sajūsmināja citus, sakusa un saauga
              ar citiem, mazāk spēcīgiem atomiem kopā un
              izdvesa jaunu spēku, prieku, mīlu... Apsēdies
              jūrmalas baltajās smiltīs, viņš tās glāstīja un
              lika savu galvu uz šīm nievātām dzintarzemes
              radniecīgām pērlēm, kurām nav līdzīgas nevienā
              citā jūras piekrastē, un, raudzīdamies dzidrajā
              debess aplokā, kur viss tik gaišs un skaidrs kā
              nevainīga bērna dvēselē, viņš sapņoja tālāk savu
              dzīves un ilgu sapni. Nesen bij Lidija viņu
              atradusi šādā stāvoklī un viņam jautājusi, par
              ko viņš sapņo. Viņš bij atbildējis: par dzidro
              debess jūru, cēlo, neaptraipīto dzīvi... Un mīlu, 
              - viņa bij piebildusi. Ja gribat, arī par mīlu, 
              - viņš bij atbildējis. Tad viņa bij apsēdusies
              viņam līdzās un viņi abi bij raudzījušies dzidrajā
              debesī un meklējuši vārdus dzejiskam aprakstam.
              Lidija bij uzmetusi kādu dzejoli un
              ierakstīja nedaudzas rindiņas lieliem burtiem
              smiltīs. Olģerts viņai sekoja un ierakstīja arī
              savu pantu lieliem burtiem smiltīs. Tad viņi bij </p>
              <pb/>
              <p>viens otra pantu vairākreiz atkārtojuši un pie
              pusdienas galda nodeklamējuši... </p>
              <p>"Nē, no visa tā nekas neiznāks," Olģerts pusbalsī
              runāja. "Līdz šim es esmu pats savas laimes
              kalējs, - vai man apstāties pusceļā? Jau
              trīs gadus esmu krājis manuskriptus un man
              viņu ir vairāk kā divdesmit portfelī un ne mazāks
              skaits darbā, - vai man viņus atdāvināt
              kādai biedrībai un pārvilkt visam krustu? Un
              man tas jādara, ja es skaisto Lidiju, šo princesi,
              mīlu un tiecos pēc viņas mīlas. Pieminot viņas
              vārdu vien, es nevaru valdīt savas jūtas: es viņu
              mīlu, kaislīgi mīlu... Es viņu iemīlēju kā māceklis,
              kad viņa vēl bij maza... Es vairākkārt gribēju
              Tomaševicu nožņaugt, kad viņš viņu man atņēma...
              Jā, tad es viņu gribēju aizmirst un būtu
              labi, ja es to būtu darījis: es tagad būtu brīvs
              un nebūtu piekalts pie viņas. Tad es varētu
              kaut šodien atmest visam ar roku un uzsākt kaut
              arī ar parādiem savu apgādniecību... Gandrīz
              četrus gadus es esmu klusējis un neesmu gribējis
              viņu ievērot. Līdz šai stundai es apslēpu un
              māksloju savas jūtas pret viņu un biju tai pārliecībā,
              ka man būs pietiekoši spēka un gribas
              palikt pie sava; bet tagad es vairs nespēju. Man
              šodien nebij še jānāk uz jūrmalu un es negribēju
              nākt šurp, bet klejot pa kāpām un mežu,
              un tomēr es atnācu: kaut kas, ko es neizprotu,
              vadīja manu gaitu šurp. Es jau dzirdu viņas soļus,
              viņa nāk, man skan jau ausīs viņas valoda,
              viņas smiekli."</p>
              <p>Viņš piecēlās pussēdus un raudzījās uz kāpām,
              lai pārliecinātos, vai Lidija nenāk; bet bij vēl
              agrs rīts un visā jūrmalā nebij neviena cilvēka.
              Vienīgi retas kaijas nesteidzīgi lidoja krasta tuvumā
              un bij sadzirdama viņu spārnu švīkoņa.</p>
              <p>"Jā, es viņu mīlu," viņš turpināja. "Bet dodams
              savām jūtam vaļu, es aproku citu mīlu, kas kā
              dievišķa uguns kvēlo manās krūtīs. Tā nav sievietes
              mīla, kas apreibina prātu un apbur ar </p>
              <pb/>
              <p>savu kairumu gribu un enerģiju, kas kalpina un
              sniedz baudu un atkal baudu kopā ar kalpību:
              šī mīla ir gaišs saules rīts manā dvēselē, tās
              dzidrās debesis, kas mani sveicina un stāsta par
              bezgalību, par citu pasauli, par citu baudu, par
              citiem cilvēkiem, stāsta par viņu dzīvi, par viņu
              idejām, ciešanām šo ideju dēļ un par viņu
              dzīves darbu, dzīves prieku. Jā, es viņus nepazīstu,
              - vienīgi sirmo Papardi es pazīstu, - 
              un viņi visi man tik mīļi, viņu vēstules ir priekš
              manis evaņģēlijs, viņu darbi svētums un katra
              ziņa no viņiem Ijāba vēsts."</p>
              <p>Viņš atslīka smiltīs, kuras rīta saule jau sāka
              karsēt, un pūlējās vilkt parallēli starp tām
              divām pasaulēm, kas tiklab viena kā otra valdzināja
              viņa prātus. Viņš mīlēja Lidiju un savukārt
              nevarēja šķirties no tiem saviem sirdsdraugiem,
              ar kuriem kopš trim gadiem bija stājies
              sakaros. Toreiz, atgriezies no Kalniņa, viņš
              bija uzaicinājis ievērojamākos latviešu rakstniekus
              piedalīties viņa apgādniecībā. No vecā Papardes
              viņš bija pieprasījis viņa kopotu rakstu
              izdošanas tiesības, bet sirmā dzejnieka darbi bija
              izkaisīti pa daudziem laikrakstiem visā viņa mūža
              laikā un tā kā viņš pats, pastāvīgi sirgdams
              ar kaulu sāpēm un pie tam atrazdamies gandrīz
              visu gadu vienā ceļošanā savās dienesta
              lietās, nevarēja tos savākt, tad viņa rakstu rediģēšana
              tika uzticēta kādam viņa jaunības draugam
              un līdzcensonim. Šis darbs prasīja daudz
              pūļu un tikai nesen Olģerts saņēma daļu manuskripta.
              Viņš gribēja vispāri kultivēt kopotu rakstu
              izdošanu, kādēļ bija griezies arī pie citiem
              rakstniekiem. </p>
              <p>Daži uz viņa uzaicinājumu nemaz neatsaucās
              un, kā viņam vēlāk nāca zināms, viena daļa moderno
              rakstniecības priekšstāvju skatījās uz viņa
              pasākumu ar šaubām un ironiju. Tikai retie
              bija citās domās un apsolīja Olģertam savu
              līdzdalību. Bet neaprakstāmu prieku viņā izsauca </p>
              <pb/>
              <p>atbilde no trimdā dzīvojošā dzejnieku pāra:
              lielais dzejnieks Raudupietis ar savu dzīves
              biedreni viņu mīļi apsveica, priecājās par
              viņa pasākumu un apsolīja savu līdzdarbību. Viņš
              rakstīja, ka nožēlojot, ka tik vēlu atbildot, vēstuli
              tikai nupat viņa dzīves biedrene atvedusi
              no Rīgas, kur tā nogulējusi astoņus mēnešus kādā
              redakcijā. Viņš priecājās par nodomu, uzsākt
              apgādniecību ar klasiķiem un apsolīja cittautu
              klasiķus atdzejot. Viņš uzmeta savu programmu,
              ieteica savus iemīļotos rakstniekus, minēja
              par saviem un savas dzīves biedrenes oriģināldarbiem
              un viņu izdošanu vienā kopizdevumā.
              Tā bija viena no Olģerta laimīgākām dienām viņa
              mūžā: viņš instinktīvi izjuta, ka viņa dzīve tiek
              ievadīta jaunā gaitā, ka tā nošķiras no viņa līdzšinējās
              dzīves, ka viņš ar to uzliek sevim zināmu
              pienākumu un saņem pretim kā atlīdzību
              jaunu prieku, dzīvot šo dzīvi ar zināmu mērķi,
              zināmām rūpēm un dvēseles baudu. Lielajam
              dzejniekam un viņa biedrenei, kuru dziesmas jau
              tobrīd skanēja latvju ārēs un kuru vārdus minēja
              ar cienību, viņš nekavējoties atbildēja, ka
              viņam nav nekā ko iebilst pie paplašinātās programmas.
              Pamazām viņu starpā nodibinājās sirsnīga
              draudzība un viņi ik pāris nedēļas apmainījās
              vēstulēm. Katru mēnesi viņš saņēma manuskriptus
              un kā vāju atlīdzību Olģerts izsūtīja
              katra mēneša pirmā dienā honorāru no savas
              algas. Tā tas jau turpinājās trīs gadus. Viņš
              glabāja kā svētumu šīs vēstules, un bieži tās pārlasīja
              un atkal pārlasīja: tajās mirdzēja tik daudz
              dzejas un dziļu domu, nesavtīguma un ideju bagātības;
              šķita, ka katrs vārds rakstīts sirdsasinīm
              un dvēseles saviļņojumā. Visas dzejnieka
              domas un idejas apgaroja neaptverami liels gars.
              Un bija brīži, kad viņš par to vien domāja un
              aizmirsa Lidiju.</p>
              <p>"Jā, es citādi nevaru, - man ir jāizšķirās.
              Mīla nav dalāma, bet ir kaut kas vienkopējs </p>
              <pb/>
              <p>liels; tai jāupurē vis vai nekas. Visvēlākais līdz
              šī gada rudenim man jātiek pašam ar sevi skaidrībā."
              To teicis, Olģerts pacēlās. Viņš nolēma
              šodien būt viens un klejot pa kāpām un mežu,
              bradāt pa pļavām un tīrumiem un bēgt no ļaudīm,
              kuri bija viņam šādos brīžos piedauzīgi ar
              savām ikdienas runām un lieku spriedelēšanu.
              Bet viņš nebij pagājis vēl desmit solus, kad
              Lidija, vieglā vasaras uzvalkā, kailu galvu un saules
              sargu rokā, viņam nāca no kāpām taisni pretim.
              Viņa bija kā purpura sarkana roze, kas
              aiz gatavības un pārpilnības šūpojās liegās trīsās.</p>
              <p>Olģerts viņu sveicināja.</p>
              <p>Tik kairinošu viņš Lidiju vēl nekad nebija
              redzējis.</p>
              <p>Noskūpstījis viņai roku, viņš pacēla cepuri un
              gribēja iet tālāk.</p>
              <p>"Olģert Petrovič, kas ar jums šodien noticis?"
              jaunava izsaucās. "Jūsu drūmā seja ved mani
              uz domām, ka jūs šorīt esat veduši sarunas ar
              Šopenhaueru vai Strindbergu. Varbūt vienīgi ar
              Strindbergu, vai ne tā?" Un viņa sāka sirsnīgi
              smieties, raudzīdamās Olģertā.</p>
              <p>"Jā, jūs pa daļai uzminējāt," Olģerts atbildēja
              un viņam lūpas iedrebējās. Viņu dusmoja
              Lidijas dzidrie smiekli.</p>
              <p>"Vai ziniet, Olģert Petrovič," Lidija turpināja,
              viegli ar savu saules sargu rotādamās un
              lēni Olģertam līdzās soļodama, "arī es Strindbergam
              piekrītu, ka mēs sievietes esam ar dzīvnieka
              instinktiem un nekas vairāk." </p>
              <p>Un Lidija izaicinoši lūkojās Olģertā.</p>
              <p>Olģerts uz reizi neatrada vārdu atbildei: vai
              tā bija cēlā, graciozā, sapņainā Lidija, kas tik
              atklāti ar viņu runāja? Viņš skatījās viņai sejā
              un lasīja tajā uztraukumu: viņas lūpas drebēja,
              sejas pantus skāra vieglas trīsas un viņas lielās
              acis izaicinoši urbās viņa dvēselē.</p>
              <p>"Šis dzīvnieciskais ir katrā radībā un arī cilvēkā,
              - vienalga, vai tas vīrietis, vai sieviete. Ir </p>
              <pb/>
              <p>cits jautājums, vai dzīvnieciskais mūsos ir mūsu
              ilgu un sapņu kopsaturs, mūsu dzīves valdošais
              un vadošais nervs. Kas attiecas uz mani, es
              to apstrīdu. Es nevaru atzīt, ka cilvēks nevarētu
              būt kungs pats par sevi, nevarētu vilkt savām
              iegribām robežas un brutāli dzīvniecisko
              kalpināt." </p>
              <p>"Bet sieviete?" </p>
              <p>"Es maz pazīstu sievietes dvēseles dzīvi un
              viņas tieksmes. Es varu izteikt tik savus paviršos
              novērojumus, savus personīgos uzskatus." </p>
              <p>"Mani taisni interesē šie jūsu novērojumi, jūsu
              kritika. Lūdzu, Olģert Petrovič." To teikusi,
              Lidija nolaida acis un savaldīja savu uztraukumu.
              Viņa bija nolēmusi šodien ar Olģertu izrunāties:
              viņa nevarēja vairs ilgāk ciest viņa klusēšanu,
              kādēļ priecājās, ka saruna no paša sākuma bij
              tik atklāti ievadīta. </p>
              <p>"Sieviete ir pēc sava rakstura vājāka par vīrieti,
              bet viņas dvēseles dzīve ir daudzpusīgāka
              un vairāk izkopta. Instinkts ir sievietē degpunkts,
              ap kuru kā ap sauli lido planētas, tuvodamās
              un attālinādamās, izgaistot un dzimstot
              no jauna. Šīs planētas ir mīla un naids, iekāre
              un atriebība, bauda un sāpes." </p>
              <p>"Olģert Petrovič," Lidija izsaucās un satvēra
              viņa roku. "Jūs visus tos gadus cietāt klusu un
              nerunājāt, bet redzējāt un sapratāt visu." Un
              divas lielas asaras noritēja pār viņas sārtajiem
              vaigiem un tā pieskārās pie viņa pleca, uztraukumā
              visa drebēdama. </p>
              <p>Olģerts skatījās Lidijas asaru pilnās acīs un
              arī no viņa sirdsdziļumiem lauzās kaut kas apslēpts
              uz āru, viņa krūtis plētās un brieda, seja
              pietvīka un acis klājās kā ar rasu un kļuva mitras.
              Lidijas jaunās miesas siltums un trīsas saģiftēja
              viņa asinis, viņš juta, ka kāda ugunīga
              bulta šaujas caur viņa miesu. Viņš nenolaida savas
              acis no Lidijas, turēja viņas roku cieši savējā, </p>
              <pb/>
              <p>un, klausoties viņas sirdspukstienus, dzirdēja
              arī savus. </p>
              <p>Jā, tas, no kā viņš centās bēgt un slēpties,
              bij sagrābis viņu savā varā un padarījis gluži
              nevarīgu. </p>
              <p>Viņi lēniem soļiem mina jūrmalas baltās smiltis,
              turēdamies kāpu tuvumā. Saule jau bija augstu
              gabalā un tuvējo vasarnīcu iemītnieki plūda pulciņiem
              uz jūrmalu. Bija redzami arī iebraucēji
              pilsētnieki, melnā darba darītāji, kuri tikai svētdienās
              varēja atļauties sev to prieku, un, izkļuvuši
              no smēdēm un dažādu gāzu un tvaiku telpām,
              nedaudz stundas ieelpoja jūras atveldzošo
              gaisu. Viņi bija ceļā pārpildītos vagonos sasvīduši
              un samocījušies, dažs ar sievu un bērniem,
              cits ar līgavu un biedriem, un tikuši ūdens tuvumā,
              nekavējās atveldzēt savu miesu jūras ūdenī.
              Pastāvīgie vasarnieki gan tā greizi uz viņiem
              noskatījās, dusmodamies, ka traucē viņu
              promenādi, bet melnie darba rūķi viņus it kā
              neievēroja un ar viņiem nerēķinājās: viņi bija
              sasēdušies pulciņos, pulciņos gāja jūrā - vīrieši
              no sievietēm atsevišķi - un pēc peldēšanās ieturēja
              brokastis vai arī savus puskailos locekļus
              sautēja karstajās smiltīs un dedzinošā saulē. Tie,
              kuri jau vairāk svētdienas no vietas bija saules
              vannas ņēmuši, bij jau nodeguši tumši brūni, bet
              vairums bija tikai pirmo reizi jūrmalā un to
              kailo locekļu krāsa bija zilgani bāla un it kā diloņa
              baciļu saēsta. Arī viņu kustības bija nevarīgas
              un nedrošas, sejas panti nedzīvi, acis iekritušas.
              Kad viņi iznāca no ūdens, viņu locekļi
              ļodzījās vienas tirpās, miesas krāsa bija kļuvusi
              vēl atbaidošāka un viņi sniedzās pēc drēbju gabaliem,
              lai atdabūtu atpakaļ siltumu savos locekļos.</p>
              <p>Olģerts ar Lidiju gāja klusēdami garām šiem
              pulciņiem. Baltās smiltis bija vaļīgas un karstas
              un, viņu kājas slīka līdz locītavām tanīs iekšā.
              Olģerts turēja vēl vienmēr Lidijas roku savējā </p>
              <pb/>
              <p>un bij viņai piepalīdzīgs kāpt augšā pakalnā,
              jo kāpu aizvēnī bija baltās smiltis no vētras saputinātas
              kā lielas sniega kupenes, kas vairāk
              vietās bij pāršķeltas kā ar nazi no meža strautiem,
              kas no tālienes nākdami bija izlauzuši sevim
              ceļu uz jūru. Olģerts vēroja šos strādnieku
              pulciņus, skatījās izdrāzti tievos bērnu loceklīšos,
              viņu šaurās un tumšās sejiņas, un savādas
              jūtas iezagās viņa dvēselē: nē līdzjūtība
              un žēlums, bet sēras un sāpes, - radniecīgas tām
              jūtām, kādas viņš šorīt viens pats bija izjutis...</p>
              <p>Lidija vēroja Olģerta uztraukumu. Jā, viņa
              acis iemirdzējās priekā un kļuva mitras, tās uz
              brīdi uzliesmoja un aizrāva viņu, Lidiju, līdz
              citā pasaulē. Viņa rokas spiediens vēl jo projām
              dedzina viņas roku un viņa stāvs izdveš vīrišķību
              un varonību, - bet kamdēļ viņš klusē?
              Kamdēļ klīst viņa acu skatieni uz jūru, uz bērniem
              un neglīto vīriešu pulciņiem, bet bēg no viņas
              lūdzošās mīlas un pazūd kaut kur tālumā?
              Vai viņa būtu viņu pārsteigusi? Vai viņš mīlētu
              kādu citu - Ireni Semjonovnu, ar kuru
              viņa nesen bija iepazinusies un kura stāstīja, ka
              viņa Olģertu jau sen pazīstot. Bet Irene bija
              nesmuka, Ireni Olģerts tik retumis pie Kalniņa
              satika. Viņa, Lidija, bija viņam acu priekšā, viņa
              bija skaista. Un viņa viņu mīlēja.</p>
              <p>"Vai neapsēdīsimies?" Olģerts pēc kāda brītiņa
              jautāja.</p>
              <p>"Jā, apsēdīsimies," viņa klusi atbildēja, iztraucēta
              savās domās. </p>
              <p>Viņi apsēdās kāpu aizvēnī strauta malā.</p>
              <p>Strauts klusi čaloja un dzidrie ūdens burbuļi
              nesteigdamies dzina viens otru uz priekšu pretim
              melnajai jūrai, kurā tie ienira. Bet jūra aizvien
              vēl snauda. Viņa gulēja savu miegu un viņas tūkstoškrāsainais
              līmenis pusdienas saulē stāstīja
              zelta pasakas.</p>
              <p>"Man jāatvainojas, Lidija Karlovna, ka es jūs
              ar savu filozofiju uztraucu. Jūs gribējāt dzirdēt </p>
              <pb/>
              <p>manas domas un es tās izteicu. Ciktāl šīs domas
              jūs personīgi aizkāra, varbūt ievainoja un sarūgtināja,
              es nezinu. Bet es katrā ziņā atzīstos, ka
              esmu bijis pārāk atklāts un nesaudzīgs." Viņš
              raudzījās Lidijā, it kā gribēdams pārliecināties
              par savu vārdu iespaidu.</p>
              <p>"Jūs mani nebūt neievainojāt un nesarūgtinājāt.
              Tādas mēs sievietes esam: mīlas, naida, iekārību
              un baudu verdzenes. Jūs bijāt aculiecinieks
              manai traģēdijai ar Tomaševicu. Tā priekš
              jaunas meitenes tiešām bij traģēdija - ticat man.
              Un es šo traģēdiju izcīnīju. Es izgāju kā varone
              no šī cīniņa. Bet arī cīņas uzvarētājs, lauzdams
              pretinieka šķēpus, nereti pats tiek ievainots.
              Un sistās brūces čūlo, izsauc naidu un prasa
              pēc gandarījuma. Bet vairākkārt mums, sievietēm,
              pēc gandarījuma jāubago, jāzemojas, un mēs viņa
              nedabūjam. Un aiz tā vienkāršā iemesla, ka
              esam gājušas divkaujā vienas, atriebības dzītas
              un naida pilnas." Lidija nopūtās un viņas acis
              kļuva valgas. Tajās bija lasāmas ciešanas.</p>
              <p>"Un mīlā ievainotas, pazemotas," Olģerts, vērodams
              Lidijas gara stāvokli, piebilda.</p>
              <p>"Olģert Petrovič," viņa kaislīgi izsaucās un
              satvēra viņa roku. Viņas lielās acis lūdzās.</p>
              <p>"Jūs negribējāt minēt savu mīlu... Tā tika samīdīta...
              Es to zinu. Jums taisnība, ka es visus
              tos gadus vēroju un redzēju, kas notiek jūsu
              dvēselē..." </p>
              <p>"Olģert Petrovič," Lidija baiļu pilna iekliedzās.
              "Es jūs lūdzu, nerunājat. Neviena vārda vairs
              nerunājat." Un viņas sejas panti kļuva nopietni
              un viņa stīvi raudzījās Olģertā, kurš bija lielā
              nesaprašana par Lidijas tik pēkšņo pārmaiņu.</p>
              <p>Olģerts pirmais piecēlās. Viņš bija arī Lidijai
              piepalīdzīgs un kad viņi bija piecēlušies, viņš
              skūpstīja viņas roku un to sirsnīgi spieda.</p>
              <p>"Es jūs ļoti lūdzu man piedot, Lidija Karlovna,"
              viņš sacīja. "Es jau jums teicu, ka esmu
              liels nepraša un īsts bērns sirds lietās... Es aizvien </p>
              <pb/>
              <p>prātoju un kaut ko sevišķu kombinēju. Bet visi
              šie prātojumi iznāk bieži vien ačgārni, citiem
              cilvēkiem gluži pretēji. Vai jūs man piedodiet?"
              Un viņš sniedzās pēc viņas rokas un to vēl reiz
              noskūpstīja.</p>
              <p>Lidija viņam neatbildēja. Viņa pat nelabprāt
              deva savu roku skūpstam. Viņa jutās apvainota,
              pazemota: tirzāt viņas dvēseles dzīvi, taisīt slēdzienus
              un prātojumus par viņas mīlu, kur viņa
              kusa vienā mīlā ar visu savu būtni viņa priekšā...
              Viņa bij pirmā pie viņa pieskārusies un drebēja
              savas dvēseles ilgās, bet viņš to nevēroja un
              nesaprata. Vai viņš tiešām bija tik naīvs? Kādēļ
              šī nedrošība taisni pret viņu, Lidiju, kur
              viņš dzīvē bij tik drošs un varonīgs? Viņš kalpināja
              visu lielo veikala personālu, kalpināja viņas
              tēvu ar saviem projektiem un nodomiem, bet pret
              viņu bij nevarīgs, nedrošs. Vai tā bij tikai kautrība
              vien, vai kas cits? </p>
              <p>Tādām domām Lidija sevi mocīja.</p>
              <p>Bet ceļā viņi satika citus mājniekus, kuri gāja
              uz mežu.</p>
              <p>Lidija tiem piebiedrojās.</p>
              <p>Olģerts, cepuri pacēlis, nogriezās sānis un klejoja
              viens pats pa kāpām un baltajām smiltīm.
              Šīs dienas pārdzīvojumi viņā izsauca reakciju
              un viņš gribēja būt viens. Viņš alka pēc miera.
              Un jūra un baltās kāpas, un priežu sveķu izgarojumu
              maigais tvans viņu apreibināja un ienesa
              viņa dvēselē gurdenu mieru. </p>
          </div>
          <div type="chapter">
              <head>12.</head>
              <p>Nākošā dienā pēc rīta kafijas Jozofats paņēma
              Olģerta sestdienas vakarā atnestos aprēķinus, norakstus
              no svarīgākām veikala korespondencēm
              un izgāja lapenē. Bija klusa silta priekšpusdiena.
              Gar lapeni tecēja neliela upīte, vīdamās caur </p>
              <pb/>
              <p>dārzu uz kāpām un jūru un izgaroja atspirdzinošu
              dzestrumu. Aizpīpojis cigāru, viņš atvēra ādas
              portfeli un sāka kārtot papīrus.</p>
              <p>Viņš uzmeklēja Meijera Bibliogrāfiskā Institūta
              aprēķinus un, sakārtojis loksnes pēc numuriem,
              kuras sestdienas vakarā pavirši caurskatīdams
              bija atstājis nesakārtotas, sāka tanīs iedziļināties.</p>
              <p>Viņam toreiz bija izdevies ar Meijeru noslēgt
              izdevīgu līgumu: garantējot ar 20 procentiem zaudējumus,
              viņš saņēma 40 procentus peļņas no apgrozījuma.
              Par izplatīšanu dažos veikalos viņš
              maksāja aģentiem 10 procentus, tā tad, visliktākā
              gadījumā, ja viss veikals ar Meijera enciklopēdijām
              izdevējam dotu tikai zaudējumus, viņš tomēr
              pelnīja savus desmit procentus. Meijers uz
              šo kombināciju no sākuma nebija iegājis, bet
              tā ka tobrīd neviena cita uzņēmīgāka izplatītāja
              nebija un Olģerts bija uzstājies par starpnieku,
              iedraudzējies ar Meijera galveno direktoru
              Dietcu, ar kuru viņš personīgi sarakstījās,
              tad Meijers bij piekāpies. Tā ka Krievija Meijeram
              bija sveša un viņš negribēja no paša sākuma
              daudz riskēt, tad līgums tika attiecināts uz
              abām metropolēm - Pēterpili un Maskavu -  
              un noslēgts uz četriem gadiem. Ar rudeni notecēja
              trīs gadi.</p>
              <p>Šajos trīs gados bija ar Meijera Bibliogrāfisko
              Institūtu taisīts miljonu liels apgrozījums. Protams,
              abi pirmie gadi bij mazāk izdevīgi bijuši,
              bet pēdējā gadā bija apgrozīts tuvu pie pusmiljona
              rubļu. Zaudējumu bij ļoti maz. Šie zaudējumi
              karājās vispārīgi gaisā un kādu daļu vēl
              varēja iekasēt: no ierēdņiem, kuri tika pārcelti
              no galvas pilsētas uz provinci un tur ieņēma
              tikpat drošas vietas kā metropolē; no kantoristiem
              vai citām kalpojošām personām, kuras tāpat
              mainīja savas dzīves vietas, jo slīpētie advokāti
              un viņu palīgi izceļojošo adreses un peļņas
              avotus visur izzināja un prata parādus piedzīt. </p>
              <pb/>
              <p>Kā patiesi zaudējumi bija uzskatāmi mirušie klienti,
              kuru ģimenes iestiga ar pelnītāja nāvi nabadzībā
              un trūkuma spiestas pārtrauca maksājumus
              un pārdeva grāmatas bukinistiem par dažiem
              rubļiem. Bet šis procents bij visai niecīgs
              un nesasniedza ne pusi no tām summām, ko saņēma
              juriskonsulti un viņu palīgi par parādu piedzīšanu,
              kaut arī šī piedzīšana notika tikai vienkāršā
              vēstuļu formā. Izdevumi par izplatīšanu
              aģentiem, ekspedīcijas aparāts, juriskonsulti un
              citi sīkumi iztaisīja nepilnus 20 procentus no
              apgrozījuma, pārējā summa palika Jozofatam kā
              tīra peļņa.</p>
              <p>Šī peļņa trīs gadu laikā no Meijera vien sniedzās
              tuvu pie divsimti tūkstošiem rubļu. Jozofats
              vēl nebij sīki šo peļņu aprēķinājis, vēl bija
              dažas izstāvošas summas, bet viņam bija daudz
              liekas naudas un tas viņu priecināja. Viņam bija
              liekas naudas tik daudz, ka viņš varēja šo
              vasarnīcu nopirkt un uzcelt pēc savas garšas, pie
              kam veikals necieta. Pateicoties sakariem ar
              Meijeru, pastāvīgai reklāmai laikrakstos un dažādu
              prospektu un brošūru veidā, viņa firma kļuva
              populāra, ļaudis nāca un gāja viņa sortimentā,
              ienesa dzīvību viņa apgādienā, profesori un docenti,
              literāti un dzejnieki, skolotāji un garīdznieki
              kā skolu grāmatu autori piedāvāja rokrakstus,
              taisīja vizītes un ievadīja sakarus ar
              protekcijām vai citādi. Un patiesību sakot, tas
              viss bija tik vienkārši: veikala aparāts darbojās
              drošas rokas vadīts, katrā nozarē tika radīta
              zināma koncentrācija, centrs, un ap katru
              šādu centru grupējās nepieciešami vajadzīgais
              personāls, izpildīdams savus pienākumus. Jozofats
              bieži vien sev pārmeta, ka viņš nebija agrāk
              nācis uz šo laimīgo ideju, dabūt priekšstāvību
              no Meijera enciklopēdijām, jo negribēja labprāt
              atzīt, ka Olģerts bij šo ideju viņam iedvesis un
              vēlāk realizējis. Protams, Olģerts stāvēja visa
              viņa veikala aparāta priekšgalā, viņš bija visa viņa </p>
              <pb/>
              <p>uzņēmuma dvēsele un viņš, Jozofats, bija ar
              viņu ļoti mierā. Bet Olģerts vēl bija jauns, straujš
              fantasts, kas gribēja sagrābt visu pasauli. Viņš
              nerēķinājās ar naudu un savu kapitālu, viņš mūžīgi
              gudroja kaut ko jaunu, neparastu un dzīvei
              maz piemērotu. Jā, toreiz ar to pašu Meijeru:
              cik tas bija viņa veikalam izdevīgi, ka tika noslēgts
              līgums pēc viņa, Jozofata, priekšlikuma
              ar tik niecīgu risku...</p>
              <p>Kavēdamies pie savām domām, Jozofats jutās
              ļoti apmierināts, un sakārtojis Meijera aprēķinus,
              viņš iededzināja otru cigāru. Pēc tam viņš
              sāka skatīt cauri pārējos papīrus ādas portfelī.</p>
              <p>Tur bija rakstnieku un pedagogu vēstules ar
              piedāvājumiem, izdot viņu darbus, oriģinālus un
              tulkojumus. Toreiz visa literāriskā pasaule bija
              piekalta pie skandināviešu tautām: Ibsens, Bjernsons,
              Strindbergs, pēdējā laikā Hamsuns bija visu
              mutē. Šīs ziemeļu tautas bija ienesušas literatūrā
              jaunu laikmetu, aizsteigušās lielajām Vakar-Eiropas
              tautām priekšā un viņu poēzija bija rada
              krievu tautas psīcholoģijai: kā tur pašos ziemeļos,
              tā arī te tie paši Brandi, Pjeri Ginti, Halmjari.
              Tur ziemeļos, vairāk reāli, uz dzīves tiešamību
              balstīdamies, te sapņotāji, nihilisti, bet ar tām pašām
              dvēseles tieksmēm: sagraut visu veco, pastāvošo
              un radīt jaunu, vēl savā dvēselē neizkoptu,
              bet uguns liesmās starojošu laikmetu...
              Tomēr krieviem nebija savu domu izteicēja korifeja:
              Tolstojs ar savu "Augšāmcelšanos" bija
              teicis pēdējo vārdu, ar šo romānu mākslinieks
              bij noslēdzis savu mūžu un viņam pēcnācējs vēl
              nebija radies.</p>
              <p>Valdīja arī dažādas strāvas. Pārprodukcija izmeta
              katru gadu miljoniem eksemplāru dažādas
              vieglākas literatūras, kurā viss kas bija, bet nebija
              mākslas vadošā elementa. Taču sapņainā,
              anarchistiski-nihilistiskā jaunatne prasīja savām
              tieksmēm piemērotas gara barības, ar izsalkumu
              uzķēra jaunu domu no Vakar-Eiropas un </p>
              <pb/>
              <p>ziemeļiem, un vissliktākie Ibsena un citu ziemeļnieku
              jauno darbu tulkojumi bija grāmatniecībā
              visejošākās grāmatas. Šādas domas vairums literātu
              attīstīja, piedāvājot savus tulkojumus. Olģerts
              uz šīm vēstulēm bija taisījis savas piezīmes,
              izdot cittautu jaunlaiku klasiķu kopotus rakstus,
              kur tobrīd literāriska konvencija ar Krieviju
              nepastāvēja un varēja tulkot pēc patikas
              un iegribas, pievienot tiem klāt Vakar-Eiropas literatūras
              galvenos priekšstāvjus - Anatolu Fransu,
              Mopasanu, Oskaru Uaildu, Hauptmani, un
              attīstot ar šo jaunlaiku klasiķu kopizdevumiem
              nomaksas sistēmu, kā ar Meijera enciklopēdijām.
              Viņš gāja pat tālāk, tā kā vācu enciklopēdijas
              nav visiem valodas ziņā pieejamas, izdot enciklopēdijas
              krievu valodā, varbūt ne tik plašas,
              kā jau iznāca Brokhauza konversācijas vārdnīcas,
              bet mazāku un zinātniski rūpīgāki izstrādātu,
              varbūt Meijera mazās vārdnīcas tulkojumu. Viņš
              vēl atzīmēja, ka līgums ar Meijeru būtu laikus
              nokārtojams un būtu jānāk skaidrībā, vai Meijers
              līgumu atjaunos un kā viņš skatās uz savu
              enciklopēdiju tulkojumiem. </p>
              <p>"Jā, es jau nojautu, ka pagājušās nedēļas korespondence
              nesīs jaunus projektus, kurus mans direktors
              ar miesu un dvēseli pabalstīs un vēl
              papildinās. Un tādos gadījumos viņš vienmēr ir
              noslēgts un daudz nerunā. Tā arī vakar. Mapē
              esot dažas svarīgas vēstules, viņš tikai iebilda.
              Bet pats viņš klīst pa mežu un atstāj man teikt
              savu gala vārdu," Jozofats nodomāja, kavēdamies
              pie vakardienas, kur Olģerts tikai uz vakariņām
              bij ieradies un par veikalu nemaz netika runājis. </p>
              <p>Viņu iztraucēja viņu otrā puse, kura ar dārznieku
              apstaigāja dārzu un deva dažus aizrādījumus.
              Atlaidusi dārznieku, Jozofata kundze apsēdās
              lapenē. </p>
              <p>Jozofats viņā zīmīgi noskatījās; viņš nemīlēja,
              ka viņu traucē. Bet kundzes seja bija rūpju pilna </p>
              <pb/>
              <p>un nevēstīja nekā laba. Tādos brīžos Jozofats
              mēdza būt visai smalkjūtīgs.</p>
              <p>"Nu, mužiņ, kam tu tāda nobēdājusies?" viņš
              jautri ierunājās, un viņa vaibsti savilkās labsirdīgā
              smīnā. Viņš uz brīdi atmeta domas par
              jauniem kontraktiem ar rakstniekiem, par līgumu
              atjaunošanu ar Meijeru; pagājušais operācijas
              gads bij viņam izdevīgs un viņš priecīgi
              berzēja savas baltās, tievās rokas.</p>
              <p>"Lidija ir nobēdājusies. Es gan pūlējos viņas
              skumjas izpētīt, bet viņa nekā nesaka. Arī vakar
              visu pēcpusdienu viņa bij tāda savāda," Jozofata
              kundze teica, un viņas seja kļuva vēl drūmāka.</p>
              <p>"Tās ir mīlas skumjas. Vai arī mums nebij
              jaunībā savas skumjas?" Un Jozofats šķelmīgi
              smējās un sita vairākkārt priecīgi ar plaukstām
              sev par ceļgaliem. Viņš šodien bija apskaužami
              labā gara stāvoklī.</p>
              <p>Jozofata kundzei uz brīdi nozuda drūmums no
              sejas. Viņa viegli pasmaidīja, atcerēdamās savu
              jaunību. Viņi bija dažu labu reizi ķildojušies un
              viens otru kaitinājuši, bet vēlāk sapratušies. Protams,
              viņa kā sieviete bija pastāvīgi piekāpusies,
              kad iznāca kāda pārprašanās.</p>
              <p>"Man tā vien liekas, ka viņu raksturi nesaskan.
              Viņi abi ir pašlepni, iedomīgi," Jozofata kundze
              iebilda. </p>
              <p>"Un ne bez iemesla, mana mīļā. Lidija ir mūsu
              ģimenes lepnums ar savu skaistumu, izglītību un
              asprātību. Viņai pamest vien ar acīm, un viņas
              priekšā locīsies profesori un augstākā aristokrātija.
              Bet pirmā aizraušanās ar Tomašēvicu ir viņu
              padarījusi par nopietnu priekš viņas gadiem, kādēļ
              viņa skatās uz visām lietām kritiski un negrib
              atkārtot savus pirmos soļus savās sirdslietās.
              Bet patiesību sakot, nu ir laiks, ka Lidijai šis
              pārbaudīšanas periods beidzas, apmierini viņu.
              Rudenī, iebraukuši pilsētā, izsludināsim viņas
              saderināšanos ar Olģertu." Jozofats atkal braucīja </p>
              <pb/>
              <p>savas tievās rokas, bet viņa sejas panti bija
              kļuvuši nopietni.</p>
              <p>"Es tā vien baidos, ka no visas tās lietas nekas
              neiznāks," Jozofata kundze bažīgi turpināja,
              "Olģertam ir kaut kas padomā, ko mēs nezinām.
              Mātes acs visu redz. Tā skatās bērnu sirds dziļumos
              un uzmeklē viņu slepenās domas un
              tieksmes. Es mīlu Olģertu kā pašas bērnu un
              esmu viņam sekojusi uz ik soļa. Bet viņš kļūst
              dien no dienas vairāk noslēgts un noslēpumains.
              Es neticu, bet var būt, ka viņš acis metis kaut
              kur citur." </p>
              <p>"Tas ir izslēgts," Jozafats ātri ierunājās. "0lģerts
              ir par daudz solīds, lai perinātu mums aiz
              muguras citus plānus. Viņš ir īsts grāmatu tārps,
              fantasts, dzīvē vēl maz grozījies un ārpus sava
              kabineta sabiedrībā nenoslīpējies. Tas ir viss.
              Bet gan jau Lidija šos sīkos asumus noapaļinās.
              Bet galvenais, viņš mīl Lidiju. Viņš ir saaudzis ar
              mūsu apgādniecību un no tās nekad nešķirsies.
              To visgaišāk liecina viņa jaunie plāni un nemitīgās
              rūpes par veikalu."</p>
              <p>"Bet nav izslēgts, ka viņš varētu sākt domāt
              pats par savu apgādniecību. Viņš pats savas
              spējas vērtē augstāk nekā mēs," Jozofata
              kundze nepadevās. "Es arī negribētu ticēt, ka
              viņš visus šos gadus naktīs pie sevis dzīvoklī
              strādātu vienīgi priekš veikala. Tici man, ka
              Olģerts uz kaut ko sagatavojas: uz maģistra vai
              doktora grādu, vai ko citu," viņa noteica.</p>
              <p>"Jā, tam es drīzāk ticu. Un tas nebūtu nemaz
              tik ļauni. Bet, lūk, tur jau nāk mūsu princese,"
              Jozofats teica, raudzīdamies Lidijā, kura
              lēniem soļiem, grāmatu rokā, nāca uz lapeni.</p>
              <p>Lidija sasveicinājās ar tēvu, kuru pie brokasta
              galda nebija sastapusi. Pēc paraduma viņa
              to skūpstīja uz vaiga.</p>
              <p>Lidija bija drūma. Nakti viņa bija pusnomodā
              pavadījusi un tikai uz rīta pusi iemigusi.
              Tumšu ēnu švītras nāca un nozuda viņas dvēselē, </p>
              <pb/>
              <p>līdzvezdamas trulu baigumu. Viņa nebijās
              Olģerta. Viņa viņu mīlēja. Šais gados viņš bija
              tās dvēselē izaudzis par visa daiļā daiļumu un
              cēlā cēlumu. Un padodamās viņa iespaidam, viņa
              pati bija viņam līdzi izaugusi - plastiskās, cēlās
              formās, kas harmoniski saplūda ar viņa, Olģerta,
              dvēseli, kā debess dzidrums, ar jūras
              varavīkšņu spoguli saplūst. Un viņas dvēsele
              bija dzidra kā debess platums, saules skūpstīts
              un mēness apstarots. Viņa staigāja kā nāra pa
              tūkstoškrāsaino jūras ūdens virsu, pati sevi
              meklēdama un atkal meklēdama. Cik laimīga
              viņa bija, kad apakšzemju strauti apklusa un
              viņa sevi jūras dzelmē skatīja un atrada. Jā, vakar
              viņa šo laimi izbaudīja. Vakar viņa bija
              tā pasakainā nāra, kas nokāpusi jūras zemūdens
              telpās un lasīja tur kopā zelta gliemēža vākus,
              kas izlobījās no dzintara smiltīm. Bet tikai uz
              mirkli. Tad sakustējās un atdarījās meža strautu
              elpa un tumšie ūdeņi saviļņojās un pauda citu
              valodu. </p>
              <p>"Vai princesīte nejūtas vesela?" Jozofats jautāja,
              piedodams savai balsij jautru noskaņu.</p>
              <p>Lidija neatbildēja, bet šķirstīja tikko atgrieztās
              grāmatas lapas, acis uz augšu nepacēlusi.</p>
              <p>Jozofats viegli piecēlās un viss viņa sīkais
              stāvs pēc dažām kustībām bija Lidijai aiz muguras,
              viņa tievās baltās rokas apskāva viņas plecus,
              un šūpuļkrēslu balansēdams, viņš šķelmīgi
              turpināja:</p>
              <p>"Bet princese nevar būt nopietna slima; vai ne
              tā?" un viņa tērauda acis urbās jaunavas sirds
              dziļumos.</p>
              <p>Lidija viegli piesarka un viņas drebošās lūpas
              klāja līdzcietības smaids. Viņa bija nodomājusi
              būt asa pret tēvu un izteikt dažus rūgtus
              vārdus par viņas maldināšanu, bet lasīdama viņa
              acīs dziļu nopietnību, apraka savu sašutumu,
              to neizteikusi. Jā, vai tad tēvs bija līdzvainīgs,
              kur viņa pati bija solījusies Olģertu saistīt? </p>
              <pb/>
              <p>Vai arī viņa acīs nebija lasāmas uztraukuma
              pazīmes? </p>
              <p>Lidiju uz pieres noskūpstījis, Jozofats atsēdās. </p>
              <p>"Mēs, abi vecie, mīlestības lietās vairāk piedzīvojušie,
              nupat nolēmām vilkt robežas jūsu
              jauno ļaužu ekskursijām. Kad būsim atgriezušies
              pilsētā, mamas šūpļa svētkos, tiks pasludināta
              jūsu saderināšanās," Jozofats svinīgi pasludināja
              un izņēma no etvijas trešo cigāru. </p>
              <p>Lidija pacēla savas lielās acis un raudzījās
              pateicības pilniem skatieniem uz tēvu. Viņa juta,
              ka viņas seja deg vienās ugunīs, ka visu viņas
              ķermeni dzeļ ugunīgas bultas un viņas locekļi
              tiek elektrizēti. Viņas dvēsele ielīgojās un viņa
              izjuta vakardienas ilgas, un šo ilgu svētlaimīgos
              apkampienus. Bet tad viņai pēkšņi skanēja ausīs
              Olģerta vakardienas vārdi, kuri bija salti un
              griezīgi kā zobena asmens: viņš runāja par
              mīlu, tomēr ne par savu, bet par viņas zudušo,
              - sen aprakto. Viņš spriedelēja par viņas dvēseles
              sāpēm, teicās tās vērojis, tām sekojis. Jā,
              viņa vārdos izskanēja līdzjūtība, ne prieks un
              gaviles... </p>
              <p>"Lidija, bērns, tu tiešām esi slima," māte izsaucās,
              viņu vērodama, un ātri piecēlusies, lika
              viņai roku uz pieres. </p>
              <p>"Nē, mama, tas tāpat, gan pāries," viņa atbildēja
              un lēni piecēlās.</p>
              <p>Palikusi dažas sekundes stāvam, viņa drebošā
              balsī turpināja:</p>
              <p>"Pēc brokastīm es braukšu uz pilsētu. Man
              rokdarbiem trūkst dažas dzijas un tās te peldu
              vietā nav dabūjamas." Viņa šos vārdus izrunāja
              asā, ledainā balsī. </p>
              <p>"Vai tu vēl paspēsi šovakar atpakaļ? Vakara
              vilcieni ārkārtīgi pārpildīti," māte iebilda. Viņu
              šī Lidijas pēkšņā braukšana darīja nemierīgu.</p>
              <p>"Ja es nokavētos, tad palikšu pilsētā pa nakti,"
              Lidija atbildēja un stīvi raudzījās mātei pretim. </p>
              <pb/>
              <p>"Pirms aizbraukšanas nepiemirsti man atgādināt:
              man ir daži papīri Olģertam nosūtāmi," Jozofats
              sauca Lidijai pakaļ, kura ar māti attālinājās
              dārzā. Un viņš sāka kārtot sūtīšanai nolemtos
              papīrus.</p>
              <p>Bet māte ar meitu nogriezās uz jūrmalas pusi.</p>
              <p>Lidija gāja augsti galvu pacēlusi.</p>
              <p>Viņa nerunāja, bet klausījās mātes valodā, kuru
              pa pusei dzirdēja.</p>
              <p>Vai viņa sacerēja jaunu pasaciņu par septiņiem
              prinčiem un viņu skaistajam kāzu balvām? </p>
          </div>
          <div type="chapter">
              <head>13.</head>
              <p>Pēcpusdienas vilciens, kas atgāja no Teriokiem
              uz Pēterpili un kurā Lidija iekāpa, bij pustukšs.
              Viņa ieņēma mazu kupeju pirmā klasē, durvis
              aiz sevis aizslēgdama.</p>
              <p>Attaisījusi pa pusei logu, viņa vienaldzīgi lūkojās
              nabadzīgajā Somijas dabas panorāmā. Ja
              neizlieto ātrvilcienus, kuri parasti iet un nāk
              vai nu agri rītos vai vēlu vakaros, ir ļoti neērti
              un garlaicīgi: pa ik piecām vai desmit minūtēm
              piestātne un neizbēgamā pases vizitācija
              Bielo-Ostrovā. Bet Lidijai tas bija vienalga 
              viņai bija jābūt Pēterpilī pirms tēva veikala slēgšanas.
              Viņa nevarēja atstāt vakardienas sarunu
              ar Olģertu neturpinātu. Viņa gribēja būt skaidrībā.
              Viņa nebrauca dziju dēļ, - tā bija tikai
              izruna. </p>
              <p>Vakardienas uztraukums un šī rīta atskaņas
              viļņoja vēl jo projām visus viņas prātus. Viņas
              kustības bija nervozas, izklaidīgas. Viņas runa
              saraustīta, īsa, ledaini asa. Viss viņai šķita neīsts,
              liekuļots, netaisns. Arī kupejā viņa bija
              nervozi uztraukta, tā savu vietu vairākkārt mainīja,
              sēdēdama gan ar seju pret putekļaino aso
              gaisa svelmi, ko sacēla auļojošais vilciens, gan </p>
              <pb/>
              <p>atkal šai svelmei aizvējā. Viņa izjuta uz brīdi
              zināmu nervu notrulinājumu, kad putekļainā svelme
              dzēla viņas karsto pieri un pietvīkušos vaigus.
              Viņas galva dega vienās ugunīs, - lai karstais
              vējš to vēl vairāk dedzina, lai kausē vienā
              kopējā masā viņas nervus, sirds nemieru, ilgas
              un sapņus. Jā, tad viņa varbūt jutīsies mierīgāka,
              varbūt atsvabināsies no visām uzbāzīgam,
              nelāgām domām, nāks pie prāta un, varbūt, nespers
              šādu traku soli, kādu šodien bij noņēmusies
              spert. </p>
              <p>Pēc pases vizitācijas Bielo-Ostrovā, vilcienam
              stāvot, viņa izgāja uz perona. Tur bij ļoti maz
              ļaužu. Viņas uzmanību saistīja kāda veca dāma
              ar daudz sīkām grumbiņām un rievām sejā, bet
              eleganti ģērbusies. Viņa nepaspēja vēl kupejā
              apsēsties, kad šī dāma atvēra kupejas durvis
              un apprasījās, vai vieta Lidijai pretim nav aizņemta,
              un saņēmusi atbildi, ka ne, vecā kundze
              apsēdās. </p>
              <p>Lidija negribēja ar svešo kundzi sākt sarunas.
              Pēc stundas viņa būs Pēterpilī un no stacijas
              dosies tieši uz tēva veikalu. Viņai bija arī iemesls
              - nodot veikala papīrus Olģertam. Katrā
              ziņā Olģerts būs veikalā, par to viņa nešaubījās.
              Bet kā viņai ievadīt ar Olģertu sarunas? Veikalā
              tas nebij iespējams. Bet kur citur? Dzīvoklī?
              Vai viņš pēc veikala slēgšanas vakarā
              nebija kur citur uzaicināts? Kādā gara stāvoklī
              viņš šodien būs? Bet galvenais, kā viņai uzsākt
              valodu? </p>
              <p>Vecā kundze viņai iepretim likās nogurusi un
              bija viegli acis aizvērusi. Lidija sāka vērot kundzes
              sejas pantus, kuri ar savām neskaitāmām
              rieviņām viņu ieinteresēja. Kas viņa varēja būt?
              Bez šaubām intelliģenta sieviete. To liecināja viņas
              smalkā daudz cietusi seja. Dvēseles sāpes, varbūt
              arī materiālas rūpes, bija radījušas šīs sīkās
              rieviņas. Bet zināms mierīgums bij viņas sejā. </p>
              <pb/>
              <p>Atturību un rezignāciju izteica viņas pusvaļējās
              lūpas.</p>
              <p>Vilcienam pie kādas stacijas pieturot, vecā
              kundze pietrūkās un jautāja Lidijai:</p>
              <p>"Vai jau Pēterpils?"</p>
              <p>"Vēl nē," Lidija atbildēja.</p>
              <p>"Pateicos," viņa tikko manāmi palocīja galvu.
              "Ja nemaldos, jūs esat pianiste Lidija Jozofat,"
              pagriezusies pret Lidiju, vecā kundze ieprasījās.</p>
              <p>"Jā." </p>
              <p>"Jūs reiz manā skolā uzstājāties kādā izrīkojumā.
              Bet tobrīd es piepeši saslimu un nepaspēju
              ar jums personīgi iepazīties un jums manu
              audzēkņu vārdā pateikties. Bet man bij izdevība
              jūs citā izrīkojumā dzirdēt Mans vārds
              - Stember." To teikusi, kundze sniedza Lidijai
              roku. </p>
              <p>"Tas bija jau labi sen, gadus divus atpakaļ,"
              Lidija iebilda.</p>
              <p>"Bet man jūsu uzstāšanās sevišķi iespiedās atmiņā.
              Žēl, ka jūs maz atklātībā uzstājāties. Es
              ļoti bieži apmeklēju koncertus un mūzikāliskas
              matinējas. Es esmu savā mūžā daudz dirdzējusi
              un pastāvīgi uzturējusi sakarus ar mākslas pasauli.
              Bet es jums uzdrošinos teikt bez glaimiem,
              ka jūsu mākslinieces talantam ir nākotne. Ticat
              man, tie nav glaimi."</p>
              <p>Un vecās kundzes labsirdīgās acis raudzījās
              Lidijā.</p>
              <p>"Bet es sevi tomēr tik augstu nevērtēju. Pēc
              manām domām, ja mākslinieks nevar mākslā ielikt
              savu īpatnību, tad viņš ir tikai diletants.
              - Mēs esam jau Pēterpilī." To teikusi, Lidija
              piecēlās.</p>
              <p>"Man tomēr ir viens lūgums: vai drīkstu jūs
              arī šai sezonā uz savu gadskārtējo izrīkojumu
              apgrūtināt ar savu uzbāzību. Protams, es tad
              personīgi pie jums ieradīšos," vecā kundze sniedza
              Lidijai roku. </p>
              <pb/>
              <p>"Lūdzu," Lidija atbildēja, un viegli galvu palocījusi,
              pirmā atstāja kupeju.</p>
              <p>Pieņēmusi važoni, Lidija brauca uz māju.</p>
              <p>Olģerts bija savā kabinetā un parakstīja šīs
              dienas pastu. Beidzis parakstīt pēdējo vēstuli,
              viņš sniedzās pēc zvana, kuram atskanot zēns
              ienāca, un viņš pasniedza tam mapi kopēšanai.</p>
              <p>Tanī acumirklī ienāca Lidija.</p>
              <p>"Man jums daži veikala papīri nododami," viņa
              teica, pasniegdama vēstules Olģertam.</p>
              <p>"Pateicos. Bet vai jūs neapsēdīsaties?" Olģerts
              iejautājās. </p>
              <p>"Man ir maz laika. Es iebraucu izdarīt dažus
              iepirkumus un līdz veikalu slēgšanai atlikusi tikai
              nepilna stunda," un Lidija skatījās pulkstenī.</p>
              <p>"Vai jūs šovakar brauksat atpakaļ?"</p>
              <p>"Ja tikšu ar iepirkumiem galā, jā," Lidija teica
              un juta, ka viņai sejā kāpj asinis. "Bet tā kā
              man jāsteidzas, tad lūdzu liekat saimniecei paziņot,
              ka būšu vakariņās. Man iekrīt prātā, ka
              ar ātrvilcienu pulksten desmitos visērtāk aizbraukt.
              Bet kad jūs ēdat vakariņas?" </p>
              <p>"Pulksten septiņos." </p>
              <p>"Uz vakariņām es katrā ziņā būšu mājā. Uz
              redzēšanos." Viņa aizgāja. </p>
              <p>Kad Lidija bija atstājusi kabinetu, Olģerts uzplēsa
              viņas nodoto vēstuli un nodevās tās saturam.
              Tā bija īsa vēstule no Jozofata ar aizrādījumu
              par papīra pasūtījumu un citiem sīkiem
              jautājumiem un daži sestdien aizvesti veikala
              papīri, uz kuriem Jozofats bija taisījis savas
              piezīmes. Šos papīrus sakārtojis, Olģerts tos
              ieslēdza savā rakstāmgaldā. Viņš paskatījās pulkstenī
              - bija jau seši. </p>
              <p>Ienāca kasiere un nodeva viņam dienas kasi,
              kuru viņš ieslēdza lielajā dzelzs skapī savā kabinetā.
              Vecākais kalpotājs ienesa arī veikala atslēgas
              - veikals bija slēgts. </p>
              <pb/>
              <p>Olģerts palika vēl savā kabinetā, kurš atradās
              pirmā stāvā un kura logi izgāja uz sētu.
              Sēta bija labi apkopta un tās dibenā atradās
              neliels dārziņš ar verandu. Bieži viņš pēc veikala
              slēgšanas pakavējās dārziņā, bet šodien šīs domas
              atmeta. Pēc stundas būs vakariņas un uz
              tām pieteikusies Lidija.</p>
              <p>Tikai tagad viņš sāka domāt par Lidiju. Tā
              ka viņa bij bijusi nevaļīga un ar viņu tikai dažus
              vārdus apmainījusi, viņam Lidijas atbraukšana
              pilsētā izlikās gluži dabiska. Viņa šad un
              tad mēdza atbraukt. Bet viņa bij atturīgi, pat
              vēsi pret viņu izturējusies. Viņa bija aizejot viņam
              roku sniegusi un viņš sākumā lāgā neizprata,
              vai tas bija sveiciens vai atvadīšanās.
              Bez šaubām, viņa tam par vakardienu dusmoja.
              Viņš bija gājis par tāļu - bija viņas intīmo
              dvēseles dzīvi aizkustinājis, tos nosūnojušos ūdeņus
              saviļņojis, kam dvēselē bija saplakt un izgaist.
              Bet šie ūdeņi nebija vēl miglā izgarojuši,
              tie vēl tur gulēja kā dziļas akas dibenā. Pietika
              vēsmas ielīgojuma un gļotas atdalījās, ūdeņi saviļņojās...
              Viņa vēl nebija Tomašēvicu aizmirsusi,
              viņa to mīlēja.</p>
              <p>Pēc vakardienas drūmās pēcpusdienas un nakts
              nemierīguma, iebraucis šorīt pilsētā, viņš saņēma
              no saviem trimdas draugiem "Hamleta" pirmā
              cēliena tulkojumu. Ātri pārlasījis vēstules,
              kurās bij apstiprināts honorāra sūtījums un gāja
              runa par jauniem literāriskiem darbiem, viņš ar
              sevišķu prieku sāka iedziļināties "Hamleta" manuskriptā.
              Šis tulkojums bija jauns stūra akmens
              viņa ceļamai apgādniecības ēkai. Viņš, klasicisma
              pielūdzējs, varēja lepoties, ka ar pasaules
              literatūras korifeju mūža darbiem bija licis
              pamatu savai apgādniecībai. Viņš nedomāja par
              acumirkļa tirgu, kurš latviešiem bija pārpludināts
              ar mazvērtīgu literatūru. Ka viņa monumentālie
              izdevumi varētu gadu desmitus plauktos gulēt,
              - tā viņam bij blakus lieta; viņš gribēja radīt </p>
              <pb/>
              <p>ko lielu, vēl līdz šim latviešiem nebijušu. Šis
              lielais, viņam tālumā mirdzošais, dzīvoja vēl tikai
              viņa dvēselē, no ārpasaules apslēpts, bet
              viņš izjuta zināmu gandarījumu, ka viņš šo ideju
              kopj un soli pa solim tuvinās viņas realizēšanai.
              Paies varbūt gadi desmit, divdesmit un viņa ideja
              uzvarēs, viņa mazie sākumi izveidosies par neapstrīdamu
              īstenību. Viņš kļūs no sapņotāja par
              sava darba veidotāju spraustajā virzienā.</p>
              <p>Šī viļinojošā pašapziņa bija dzēsusi viņa vakardienas
              drūmumu, viņa šaubas. Lidija? Viņa
              nevarēja viņu atturēt, stāties viņam ceļā. Ja viņa
              viņu mīl, arī viņš tai savu mīlu neliegs. Bet ne
              viņai pirmo vietu viņa sirdī ieņemt. Bet par
              to šodien nedomāt: viņš gribēja būt jautrs, izklaidīgs
              un pie vakariņām atdzīvināt arī Lidijā
              viņas nospiesto gara stāvokli. Vakar viņa nebij
              ieradusies pie vakariņām; bez šaubām, viņa tam
              dusmoja un viņa dēļ nenāca. Bet šodien viņa
              pati bija pieteikusies.</p>
              <p>Koridorā bija dzirdama durvju slēgšana un
              soļi uz trepēm. Bez šaubām, Lidija bij atgriezusies
              no pilsētas. Olģerts noslēdza un aizbultēja
              durvis uz koridoru, vēlreiz pārliecinājās, vai
              naudas skapis noslēgts, un kāpa pa riņķu trepēm
              augšā uz Jozofata dzīvokli.</p>
              <p>Nebij vēl septiņi, tā tad vakariņas nevarēja
              vēl būt gatavas. Olģerts aizgāja uz savu dzīvokli
              un pārģērbās. Istabā bija smags gaiss - 
              viņš atvēra logus. Arī Lidijas istabā logi bij
              vaļā un viņš redzēja pazibam viņas cēlo stāvu.</p>
              <p>"Jūs bijāt šodien tik nevaļīga, ka nepaguvu
              ar jums sasveicināties," Olģerts sacīja, sastapis
              Lidiju nākam no ēdamistabas zālē un viņas roku
              skūpstīdams. "Ceru, ka manu paviršību piedosat."</p>
              <p>Lidija viegli piesarka.</p>
              <p>"Savus iepirkumus es tomēr nepaguvu izdarīt,"
              viņa pie galda pirmā uzsāka sarunu, sēdēdama
              namamātes vietā. "Mamai bij taisnība, </p>
              <pb/>
              <p>ka ar pēcpusdienas vilcienu nav ieteicams braukt
              - atliek pārāk maz laika, kur veikalus vasarā
              agrāk slēdz."</p>
              <p>"Toties jo iepriecinošāk priekš manis," Olģerts
              iebilda, sēdēdams Jozofata krēslā un neviļus
              sevi iedomādams par firmas īpašnieku un
              Lidiju par savu dzīves biedreni. Bet šī doma tikai
              uz mirkli viņam uzpeldēja. "Es te dažu vakaru
              garlaikojos un klīstu pa salām vientulībā," viņš
              sacīja.</p>
              <p>"Kas jums šodien padomā?"</p>
              <p>"Tas atkarājas no jums, ja jūs vispāri vēlētos
              savu sabiedrību ar mani dalīt." </p>
              <p>"Es vasarā nekad neesmu pilsētā uzturējusies.
              Tādēļ mana sabiedrība būtu atkarīga vienīgi no
              jūsējās," viņa asprātīgi teica.</p>
              <p>"Bet izvēlē jums pieder noteicošais vārds,"
              Olģerts savukārt turpināja, lūgdams sev glāzi
              tējas. </p>
              <p>"Ja jūs tik augstu cienāt manu kompetenci,
              tad man būs jāpadodas," viņa atbildēja, rīkodamās
              ar tējas glāzi, un viņas rožainās lūpas raisījās
              vaļā uz smaidu un baltā zobu rinda kļuva
              redzama. </p>
              <p>"Par jūsu kompetenci mākslas jautājumos es
              nekad neesmu šaubījies. Bet šis skaistais vakars
              mums mākslas baudu nesola. Atliek izklaidēšanās,
              ja drīkstu pastrīpot - pat bērnu nerātnības." </p>
              <p>"O, tad ar lielāko prieku," Lidija līgsmi izsaucās
              un sniedza Olģertam tēju.</p>
              <p>Saņemdams ar labo roku tējas glāzi, viņš ar
              kreiso skāra Lidijas rožainos pirkstiņus un tos
              viegli noskūpstīja.</p>
              <p>Lidijas seja klājās tumšu sārtumu un viņas
              acis iemirdzējās. Viņa bij uzvarējusi. Viņa bij
              tā cietsirdību lauzusi. Tik atklāti viņa nebij vēl
              nekad ar Olģertu runājusi. Tik mīļš viņš nebij
              vēl bijis. Viņš pats, bez šaubām, centās izlabot
              savu vakardienas izturēšanos. Un viņa tam piedeva. </p>
              <pb/>
              <p>Olģerts bija kļuvis viņai daudz mīļāks nekā
              līdz šim. Jā, viņš runāja. Viņš bija pašķīris savu
              noslēpumainības segu un atdarījis savu dvēseli.</p>
              <p>"Tā tad no manis atkarājas šī vakara programma?"
              viņa no galda pieceldamās jautāja.</p>
              <p>"Pilnīgi jūsu izvēlē."</p>
              <p>"Man bija padomā ar jums patērzēt, varbūt,
              turpināt mūsu vakardienas filozofisko sarunu.
              Man jāatzīstas, ka jūsu pesimisms mani vakar
              uztrauca un es pagājušo nakti tikpat kā neesmu
              gulējusi. Bet jūs liekat priekšā izklaidēšanos,
              nerātnības, protams, kas mums puspieaugušiem
              atļautas. Labi. Tad būsim bezbēdīgi jautri
              un atstāsim vakardienas sarunas turpinājumu līdz
              beigām. Vai piekrītat?"</p>
              <p>"Kā princese pavēl," Olģerts viegli palocījās.
              Vārdu princese viņš pirmoreiz izrunāja.</p>
              <p>Lidija lika priekšā apmeklēt opereti un tad
              braukt uz salām. </p>
              <p>Olģerts tam piekrita.</p>
              <p>Operete bij mākslas ziņā mazvērtīga, ar franču
              sižetu un vācu mūziku, kādas parasti pilda vasaras
              repertuāru. Bij kādas jaunas primadonnas
              pirmā uzstāšanās. Tā bija poliete, kura arī ar
              savu graciozo spēli imponēja.</p>
              <p>Starpbrīžos Olģerts ar Lidiju pastaigājās dārzā,
              kurš bija publikas pilns. Lidija bij pirmo
              reizi vasaras dārzā un starpbrīžos ar Olģertu
              tērzēja par opereti, primadonnu, publiku un citiem
              sīkumiem. Bet viss tas raibums - operete,
              divi orķestri dārzā, pusslēgtā telpā variētē, Lidiju
              nogurdināja un viņa izteica vēlējumos, tikt
              drīzāk ārā uz salām, kur mazāk trokšņa un ļaužu.
              Olģerts tam piekrita, viņš nebij seklo baudu
              draugs.</p>
              <p>Pēc izrādes viņi iesēdās "lichačā", kura dižojošais
              zirgs viņus ātri attālināja no pilsētas.</p>
              <p>Kas Pēterpilī dzīvojis, tam būtu lieki par šīm
              salām minēt. Bet lielum lielā daļa lielpilsētnieku
              šīs dzejiskās salas pazīst vārda pēc un viņas </p>
              <pb/>
              <p>daudz ja agrīnā pavasarī kādu retu reizi uzmeklē
              - tad, kad sniega zaigoņa met savu segu
              un Ņeva un citas upes atsvabinās no ledus un
              viņu ūdeņi traucas uz jūru. Ledus milži blīvējas
              cits pie cita Kronštates vārtos, nezdami viens
              otru kā ledus lāči augstos ziemeļos. Šaurā jūras
              ieteka ir pilna baltu kristallu, kas laistās saulē
              dimanta krāsās. Pilsētnieki, ar šo skatu neapraduši,
              jūtas pārcelti it kā dienvidos, kur veselas
              pilsētas, mājas, ielas, arī cilvēki baltās drēbēs
              sakūst ar dzidri gaišo dienvidu atmosfēru, un
              kur ziemeļnieki jūt sevī līdzsvaru zūdam un viņu
              kājas streipuļo, acis asaro. Bet pāri ledus kalniem
              mirdz Kronštates zelta kupoli un izceļ ainu
              kā smags zelta rāmis gleznu grupu. Bet jūras
              ietekai gar malām atdalījies ledus, strauti un
              upītes izveļ lielus melnus ūdeņus, kas traucas
              ledus klintīm virsū un tās izkausē, ir ar savu
              masīvo spēku attālina no krasta, tā ka ainas
              fons burvīgi izceļas: tur augšā zelta kupoli, te
              lejā melna ūdens masa. Tas ir agrīnā pavasarī,
              kad pilsētnieki kažokos atstāj savus drūmos dzīvokļus
              un drīzāk modes pēc traucas uz salām.</p>
              <p>Vasarā šīs salas ir viens liels mīlestības dārzs,
              sadalīts simtu kvartālos ar tūkstoš ceļiem un celiņiem,
              upēm un dīķiem, alejām un rožu dobēm.
              Pa mitriem ceļiem brauc vaļēji automobiļi un
              atklātas karietes, nesteigdamās, lēnā gaitā, un
              viņās sēž mīlas alkstošie pāri, nekautrīgi viens
              otru apskāvuši, kā dievi Olimpā. Visi ceļi un
              taciņi pilni jaunības. Uz upes rāmajiem ūdeņiem
              līgojas laivas, jūras ietekā jachtas atrisina
              buras, un visur jaunība ar dziesmām, mūziku
              un gavilējošām sejām. Upju malā restorāni
              pilni ļaužu, vīns sprēgā kristalla kausos, tiek
              slēgtas mīlas derības un mainīti skūpsti. Un
              ļaudis nāk un iet līdz vēlai naktij, līdz austošai
              dienai. Šai mīlas dārzā stundeņa nav, tā vārti
              ir vaļā katrā laikā. Izstaigāt visus ceļus un taciņas
              šai dārzā ir tikpat neiespējami, kā izskaitīt </p>
              <pb/>
              <p>visus samīlējušos pārus, kuri neprasa savam
              ceļam mērķa, nedz arī saviem ceļa biedriem pēc
              viņu laimes, bet to paši bauda... Arī tie, kuru laime
              zudusi, uzmeklē šīs burvīgās salas, un, priecādamies
              par citu laimi, atdzīvina sevi senās atmiņas
              un ir apmierināti un laimīgi.</p>
              <p>"Brauksim," Lidija mudināja, kad viņi kādu
              brīdi bija pastaigājušies. "Tur ir tik daudz
              ļaužu."</p>
              <p>Olģerts pamāja pajūgam un palīdzēja Lidijai
              iekāpt.</p>
              <p>"Tagad turpināsim mūsu vakardienas sarunu,"
              viņa puspavēloši sacīja.</p>
              <p>"Lūdzu," Olģerts atbildēja.</p>
              <p>"Jā, kur mēs palikām?" viņa iejautājās.</p>
              <p>Viņi vienojās, ka saruna jāiesāk no jauna. Viņi
              vakar viens otru pārpratuši, - Lidija, domādama,
              ka Olģerts bija viņu tīši dzēlis asām bultām,
              tai viņas pagātni atgādinādams; Olģerts turpretim
              pētīdams un urbdamies dziļāk viņas sāpju
              pilnā dvēselē - neapzinīgi, bez sevišķa nolūka.
              Tagad šis starpgadījums bija izlīdzināts. Šovakar
              viņi par to vairs negribēja domāt. Bet vakardienas
              sarunu turpināt - kaut arī tam piekritis,
              Olģerts tomēr nevēlējās: vai šis skaistais
              vakars bija priekš prātošanas un vārdu asināšanas?
              Daba izdvesa klusumu un mieru. Dīķi
              ceļmalā snauda, vardes zaļajās gļotās nekustējās.
              Pa upju pietekām slīdēja laiviņas, no airētājiem
              lēni bīdītas uz priekšu; paši airētāji
              gremdējas viens otram acīs, mīļi klusēdami, bet
              viens otru saprazdami. Arī samīlējušies pa takām
              un gatvām gāja ne vārda nerunādami: likās,
              šovakar bija viss izrunāts. Tikai kāds retais
              automobilis steigdamies ar sirenes skaņām
              traucēja soļu klusumu.</p>
              <p>"Sakāt, kādēļ jūs toreiz mūs tik piepeši atstājāt
              un pārgājāt uz Rīgu?" Lidija jautāja, kad
              Olģerts bija klusējis un nebija sekojis viņas uzaicinājumam,
              turpināt vakardienas sarunu. </p>
              <pb/>
              <p>"Tam bija dažādi iemesli. Bet šī pēkšņā pārmaiņa
              manā dzīvē bija nepieciešama," Olģerts
              vilcinādamies atbildēja.</p>
              <p>"Bet pastāstiet man kaut ko par jūsu Rīgas
              dzīvi, par jūsu piedzīvojumiem un tikpat pēkšņo
              atgriešanos Pēterpilī," viņa runāja, plūkdama rozes
              ziedus un ar tiem kaitēdamās. Rozes bija
              no viņas paša mājas dārziņa un tās bija Olģerts
              viņai pasniedzis.</p>
              <p>Olģertam bija patīkami stāstīt par savu jaunību.
              Viņš neapzinājās nekā sevišķa, liela, ko
              viņš savā jaunībā būtu darījis, nekā varonīga
              pret to gļēvulību un vienmuļību, kas bija jūtama
              un redzama viņa apkārtnē. Bet šīs dienas
              dvēseles saviļņojumi izsauca viņā jaunus pārdzīvojumus.
              Visa diena viņam pagāja pacilātā
              gara stāvoklī. Visu šo dienu viņš redzēja savā
              tuvumā mīļus cilvēkus. Jā, brīžiem dzīve tiešām
              mēdz būt skaista un viļinoša un izsauc mūsu
              dvēselē dzīvības atmodu un enerģiju. Zūd nogurums
              un apatija, cilvēki, kuri mums šķita garlaicīgi
              un ļauni, uz reiz kļūst mums pievilcīgi
              un viņu labās īpašības atplaukst mums kā zieds
              pavasarī. No mums izzūd viss gļēvums un nevīžība
              un mēs brīnāmies par savu garīgo pamirumu.
              Bet pamodušies mēs izrādām atklāti
              savu prieku un sastopam ik uz soļa kaut ko
              jaunu un pievilcīgi skaistu, it kā tas agrāk nebūtu
              eksistējis un mums pretim uzsmaidījis.</p>
              <p>Olģerts stāstīja, ar kādu prieku viņš atstājis
              Pēterpils un iestājies Rīgā fabrikā. Viņš interēsējies
              par paša darba procesu un atzinis, ka
              katrs darbs ir sava darītāja cienīgs. Bet bieži
              viņam uzmācies jautājums, vai tas darbs, ko viņš
              dara, ir pareizais un vai viņš nespēj darīt ko
              citu, lietderīgāku, kas vairāk piemērots viņa darba
              spējām un saskaņots ar viņa garīgām tieksmēm.
              Vai viņš nevar izvēlēties sev darbu pēc
              patikas, darbu, kurā viņš varētu ielikt savu dvēseli
              un kopt un audzēt iekšējo būti kā vienīgi </p>
              <pb/>
              <p>sev piederošu un sevi apmierinošu. Viņš pirmā
              laikā ilgi par to domājis. Sākumā viņš bijis ļoti
              apmierināts ar savu dienas darbu fabrikā. Pats
              darbs un darba process viņam sniedzis zināmu
              baudu. Tad viņš sevi jautājis: vai nav vēl cits
              kāds darbs, kura būtība prasa vairāk garīgu pūļu
              un, varbūt, sniedz jaunu, pilnīgāku baudu. </p>
              <p>Drīz vien viņš atzinis, ka vienkāršais darbs
              fabrikā, arī viņa meistara gados, nevar apmierināt
              viņa garīgās tieksmes. Viņam bija jāizvēlas:
              garīgā vai miesīgā nodarbošanās. Protams, arī
              grāmatu veikalā kā māceklis un jauns palīgs viņš
              strādājis fizisku darbu. Bet salīdzinot koku apstrādāšanas
              fabriku ar grāmatu veikalu, sevišķi
              apgādniecību, kurai viņš tobrīd vēl nebijis pieskāries,
              viņš atzinis, ka fabrika ir tā tumša ala,
              pa kuru maldās cilvēku ķermeņi, gaismas neredzēdami,
              un kad viņi pēc gadiem kļūst ārā no
              šīs alas, viņu skeleti ir kā tukšas izšautas bultas.
              Bet līdz šim stāvoklim viņš nespējis nokļūt.
              Un to pašu brīdi viņš iesilis no jauna
              priekš grāmatas. Viņa dedzība pamazām kļuvusi
              par kaislību, kas viņu vēl šo baltu dienu apdvešot.
              Jā, dzīvot un strādāt grāmatu un manuskriptu
              kaudzēs, katru jaunizdevumu rindot
              klāt iepriekšējiem un apbrīnot šīs kaudzes un
              slāņus viņu lielos apmēros. Bet pirms viņam vajadzējis
              gūt vispusīgu izglītību, lai grāmatu slāņi
              viņu nenosmacētu un viņš varētu būt dienās grāmatu
              piramidām pavēlnieks un vērotājs. </p>
              <p>"Lūdzu turpināt," Lidija lūdza, Olģertam apklustot.
              Viņa raudzījās visu laiku Olģertā, kurš
              bija nopietns savā stāstā un to attēlodams neafektēja.
              Viņam tā bija bauda, pārdzīvot vēl reiz
              savus pirmos cīņas brīžus. Jā, tie bija bijuši
              viņa dzīvē vislaimīgākie gadi: strādāt un nodoties
              nākotnes sapņiem. </p>
              <p>"Un ticēt šiem sapņiem," Lidija piebilda. </p>
              <p>"Ar visu sirdi ticēt," Olģerts apstiprināja. </p>
              <pb/>
              <p>Kad Olģerts pavadīja Lidiju uz viņas istabu un
              koridorā atsveicinoties skūpstīja viņas roku, Lidija
              bija pietvīkusi un izsaucās:</p>
              <p>"Cik tas bija skaists vakars, Olģert Petrovič!"</p>
              <p>"Par to jums vislielākais paldies, Lidijas jaunkundze,"
              un viņš skūpstīja vēl reiz viņas roku,
              juzdams viņas karstos elpas vilcienus un viņas
              viegli trīsošo liego stāvu savā tuvumā. Viņš pacēla
              acis un viņu skati sastapās. Vai viņam bij
              sniegties pēc viņas drebošām lūpām? Nē, šovakar
              nē! Šis vakars bija tik debešķīgs, kādu
              nekad viņš nebija piedzīvojis. Liegas atmiņas un
              ilgu tēli pildīja viņa dvēseli. Nē, šovakar neko
              vairāk - tikai sapņot šo cēlo sapni, kurš bija
              pati dzīve un atkal viņa dzīves sapnis... Un atlaidis
              Lidijas roku, viņš mēmi palocījās un aizgāja.</p>
              <p>Arī Lidija šovakar nekā vairāk nevēlējās:
              viņa no jauna pārliecinājās, ka viņa Olģertu iekarojusi.
              Vakardienas nesaskaņa bija zudusi un
              viņas dvēseli apvija dievišķīgas mīlas nojauta.
              Un kad pirms nakts dusas viņa bija atlaidusies
              vieglā nakts tērpā uz rozā zīda kušetes, viņai
              šķita dzīve daiļa un cēlu estētisku baudu pārpilna,
              un šis vakars bija viens no vislaimīgākiem viņas
              mūžā. Atraisījusi savas matu pīnes, viņa
              nostājās spoguļa priekšā: viņa bija skaista kā
              nāra, kura dziļā nakts stundā kāpj no dzelmes
              un vilina mīlas alkstošas dvēseles. Un to viņa
              darīja, izjuzdama vēl tagad Olģerta trīsošo rokas
              spiedienu un drebošo lūpu skūpstu, no viņas
              atvadoties. </p>
          </div>
          <div type="chapter">
              <head>14.</head>
              <p>Kalniņa muiža "Otradnoje", pusceļā no Pēterpils
              uz Pleskavu, bija pēdējā laikā, kā vasaras
              tveicē, tā ziemas salā, kļuvusi par īstu atpūtas </p>
              <pb/>
              <p>vietu literātiem, māksliniekiem un studējošai jaunatnei.
              Te iegriezās arī viens otrs sabiedrisks
              darbinieks ceļā uz Pēterpili vai arī atpakaļ uz Baltiju.
              Kalniņš bija pēdējā laikā dzīvi piedalījies
              sabiedriskā dzīvē, sevišķi Baltijas kooperācijā.
              Kooperācija nebija latviešiem vēl izkopta. Tai
              strādāja pa daļai pretim lielās akciju sabiedrības
              ar pašu un cittautiešu kapitālu. Šais biedrībās
              savukārt attīstījās kliķes gars un birokrātisms,
              un viņas izmeta savus tīklus arī garīgā
              aplokā. Tā jau viena daļa preses bija pārgājusi
              šo sabiedrību īpašumā, un tā uz mājienu no
              augšas stājās kooperācijai ceļā. Kalniņam bija
              izcīnāms grūts cīniņš. Viņš bija arī vairākās sabiedriskās
              organizācijās valdes loceklis un bieži
              vien mēroja ceļu no tālās Pēterpils guberņas uz
              Rīgu.</p>
              <p>Kalniņa kaimiņi un vecie paziņas no Augškurzemes
              kratīja galvas par viņa nodošanos sabiedriskam
              darbam. Sevišķi asa sadursme viņam iznāca
              ar savas muižas administrāciju, kurā pēc
              tēva nāves bija iestājušies tuvāki un attālāki
              rada gabali. Tiem zinātne un jaunievedumi lauksaimniecībā
              bija sveši. Attālāk stāvošas personas
              izkliedza Kalniņu par vēja un negaisa nesēju.
              Bet jaunais agronoms tam visam nepiegrieza
              vērības: viņš bija baudījis eiropejisku izglītību,
              viņa ārzemēs pavadītie gadi bija pārpilni
              novērojumu un rosīgas, jaunas dzīves, un ienest
              amerikānismu mūsu snaudulīgajā saimnieciskā
              dzīvē bija tik vēlams. Veselīgais amerikānisms
              bija arī vēlams mūsu kūtrajā garīgā dzīvē, kur
              viss uz laiku bija kā iesnaudies un vispārējo tautas
              kultūru uzskatīja kā dažu personu privātu
              lietu. Un Kalniņš brauca no sapulces uz sapulci,
              aģitēja un pats dvēselē kaisa un iedegās.
              Viņš atzina, ka garīgā kultūra bez saimnieciskās
              nevar pastāvēt.</p>
              <p>Ne retumis atgadījās, ka viesiem muižā ierodoties,
              pats saimnieks nebija mājās. Bet tas viesus </p>
              <pb/>
              <p>neuztrauca: viņus mīļi saņēma vecā Kalniņa
              kundze. Viņa bija tā retā latviešu māmiņa, kuras
              izstarojošā viesmīlība pievilka un apbūra. Viņas
              sabiedrībā ikviens jūtās kā savās mājās; tā bija garīga
              un miesīga atpūta. Ne laika, ne robežu
              disputam un miegam: viesi šai ziņā bija brīvi.
              Bet neviens no viesiem neizlaida maltītes laiku,
              lai tiktos ar cienījamo mājas kundzi, kura priecājās
              par disputa asprātību un interesējās par
              visu, kam bija vismazākais sakars ar viņas dēla
              garīgām tieksmēm.</p>
              <p>Olģerts šogad izbrauca otru reizi pie Kalniņa
              viesos uz viņa muižu.</p>
              <p>Tur viesojās Irene Brutana jaunkundze ar savu
              brāli studentu. Tad bija vēl kāds studentu,
              pulciņš, ceļā no Somijas uz Rīgu, un daži literāti.
              Kalniņš bija Rīgā un viņu gaidīja drīzi
              pārbraucam.</p>
              <p>"Cik tas labi, ka jūs atbraucāt," Kalniņa mamma
              Olģertu uz lieveņa apsveica. "Mēs tik bieži
              par jums runājam, sevišķi mans dēls. Viņš arvien
              ļoti daudz par jums stāsta."</p>
              <p>Olģerts skūpstīja vecajai kundzei roku. Viņš
              augsti cienīja Kalniņa māti. Viņas sirsnība un
              viesmīlība veda viņu atpakaļ uz dzimteni. Viņa
              bērnība nebija bijusi rožaina. Tad maizes kumoss
              vēl bija dārgs un nebija viegli pelnāms. Bet
              nasta, kura bija liekusi vecāku muguras, vairs nepārgāja
              automātiski uz bērniem; šo nastu izvēlējās
              ik kurais pēc savām spējām. Nevis negribot
              šo nastu nest, bet nest to sev pašam, un
              ne pakrēslī, bet rīta saulē. Un smaidoša svētdienas
              priekšpusdiena Olģertam šķita dzīve Kalniņu
              dzimtā: tur tika strādāts neatlaidīgi dienas
              darbs un izcīnīta saimnieciskā cīņa svešu ļaužu
              vidū, bet pēc dienas darba bija viss pilns saules
              un pieticības -  laicīgas un garīgas.</p>
              <p>"Olģerts Silarāja kungs, mana dēla labākais
              draugs," Kalniņa māte iepazīstināja Olģertu ar
              viesiem. "Brutana jaunkundze, kuru jūs jau pazīstat, </p>
              <pb/>
              <p>ir dārzā pie ogām. Pēc brokastīm lūdzu
              viesus uz dārzu. Lūdzu." Un viņa aicināja pie
              brokastīm Olģertu un citus viesus, kuri tikko
              bija uzcēlušies.</p>
              <p>Irene Brutana jaunkundze darbojās pēdējā laikā
              kā skolotāja Rīgā, kaut arī viņas vecāki,
              sevišķi māte, bija tam pretim. Izslavētu ar bagātu
              pūru, viņu bija ieskatījuši viens otrs jauns
              advokāts, lai nodibinātu sev stāvokli un praksi.
              Tā tas nu reiz bija modē un par šādām ikdienišķām
              lietām neviens neuztraucās. Uz atsevišķiem
              gadījumiem, kur šādas precības rīkoja ar
              zināmu bravūru, pat lielību, vispārība negrieza
              vērību. Tā bija atsevišķu personu lieta.</p>
              <p>Bet Irene nedomāja vēl par savu nākotni, vismaz
              par vīru ne. Kautkas viņai nedeva miera un
              dzina viņu ārā no vecāku mājas pasaulē, svešumā.
              Viņa nevarēja vēl aptvert sava nemiera
              cēloni - tik labi viņa jutās savu vecāku pavēnī
              un tai izlasītajā sabiedrībā, kura uzturēja sakarus
              ar viņas dzimtu. Viņa sava nemiera cēloni
              neizprata un nenojauta. Viņa tvīka pēc zinībām
              un mākslas. Bet viņa neguva sev miera. Dažbrīd
              viņa iedomājās, ka nopūlas savās studijās
              bez sistēmas un ierobežojuma. Ka viņa visu uzņem
              pārpilnam un ka tādēļ ronas atplūdi un
              brīžam iestājas reakcija. Bet viņa to nevēroja..
              Viņai vajadzēja visu zināt, visu pārdzīvot. Viņa
              vienmēr kustējās kā ūdens zāle un uzņēma visu
              jaunu, vēl svešu un nepārdzīvotu, ar alkstošu
              dvēseli. </p>
              <p>Kalniņš, vairāk nosvērts un norobežojies ar savu
              sprausto mērķi, bija viņas dabai rada. Tādēļ
              viņa labprāt brauca sērst pie Kalniņiem. Disputā
              ar Kalniņu viņa atdzīvojās. Viņam bija plašāks
              horizonts nekā viņas Rīgas paziņām. Viņš bija
              apceļojis Vakar-Eiropu, bijis Ziemeļu valstīs un
              un sevī daudz no ziemeļniekiem uzņēmis. Savā
              runā viņš mēdza piemērus un salīdzinājums
              ņemt no ziemeļu tautām, pievedot vairākkārt citātus </p>
              <pb/>
              <p>no viņu rakstniecības, sevišķi no Ibsena un
              Strindberga. Arī viņa pārzināja šo tautu literatūru.
              Bet Ibsenu viņa vēl nesaprata un Strindbergu,
              ar viņa nāvējošo kritiku par sievieti, pazina
              vēl mazāk. Ibsens viņai šķita pa daļai fantasts.
              Varbūt, ka tā bija mākslas darba nepieciešamība,
              skatīt dzīvi citām, pravieša acīm. Varbūt,
              ka viņa lielo drāmu sižetu kodols bija attiecināms
              uz kādu nejaušu epizodi cilvēku dzīvē,
              uz epizodi, kura tūkstoš gadījumos neierosina
              cilvēku uz pārdomāšanu un sevis pārbaudīšanu.
              Šādas šaubas bija Irenē vairākkārt radušās Ibsenu
              lasot. Bet viņa nepētīja tālāk, viņa neiedziļinājās
              Ibsena mākslas un dvēseļu psīcholoģijas
              tirzāšanā. Tādēļ viņa klausījās ar lielāko uzmanību
              Kalniņa un citu analizē par šiem ziemeļu
              tautu milžiem. Bet kopš pirmās iepazīšanās ar
              Olģertu, viņa bija kļuvusi vairāk sieviete un nekautrējās
              izteikt savus uzskatus un domas atklāti
              un droši. </p>
              <p>"Kalniņa kundze man žēlojas, ka jūs ļoti reti
              viņus apciemojot. Es tā vien domāju, ka man
              nebūs šovakar izdevība ar jums tikties, Silarāja
              kungs," Irene pēc apsveicināšanās teica. </p>
              <p>"Jūtos ļoti glaimots par to interesi, kādu jūs
              parādāt mums svešumā dzīvojošiem," Olģerts atbildēja,
              nosēzdamies Irenei līdzās uz sola. </p>
              <p>Varbūt tas ir egoisms no manis, no mums
              sievietēm, ka mēs ar zināmu interesi tiecamies
              pēc sabiedrības šaurākā nozīmē. Tur nav nekā
              ko slēpt, lai jūs, vīrieši, par to domātu kā domādami.
              Naīvitāte te ir lieka. Vai tās nav arī
              Jūsu domas?" Irene jautāja. </p>
              <p>"Patiesību sakot, mēs latvieši esam pārāk noslēgti.
              Mēs it ka baidāmies viens otram tuvoties.
              Mes bēgam viens no otra un slēpjam savas domas
              un izjūtas kā vienīgi mums un uz visiem
              laikiem piederošas. Vai tas, varbūt, tā izskaidrojams,
              ka mēs katrs savā sirdī nesam kādu dārgumu, </p>
              <pb/>
              <p>kas vienīgi mums pieder un ko mēs slēpjam
              no ārpasaules?" </p>
              <p>"Pa daļai tas ir arī tā. Un mums nav tālu
              jāmeklē: jūs paši vislabākais piemērs," Irene viņu
              pārtrauca. "Tuvākai apkārtnei zināmi jūsu nodomi
              un plāni. Šī apkārtne ir par jums un jūsu
              nodomiem lielākā mērā ieinteresējusies. Bet jūs
              bēgat no šīs apkārtnes un ciešat par visu klusu.
              Tā mēs Rīgā daudz vairāk par jūsu nākotnes
              sapņiem zinām, nekā jūsu tuvākie draugi - Kalniņu
              ģimene. Un mēs zinām, ko jūs darīsiet nākotnē
              ne tikai kā grāmatu izdevējs, bet arī kā
              cilvēks ar jūsu privātām interesēm un tieksmēm."</p>
              <p>"Tas man pavisam neizprotami," Olģerts atbildēja.
              "Vai, varbūt, jūs manus nākotnes nodomus
              vērtējiet tik augstu un piešķiriet tiem
              vispārības nozīmi?"</p>
              <p>"Es personīgi to nedaru. Es skatos uz jums kā
              uz sev līdzīgu, protams, ar zināmiem izņēmumiem.
              Bet kā uz cilvēku ar savām stiprām un
              vājām pusēm." </p>
              <p>"Tas mani neizsakāmi priecina."</p>
              <p>Irene kādu brīdi padomāja, acis nolaidusi. Tad
              viņa droši turpināja:</p>
              <p>"Sakāt man, kamdēļ jūs vilcināties?" </p>
              <p>"Savu nodomu reālizēšanā?" </p>
              <p>"Jā." </p>
              <p>"Tas nav tik vienkārši, Irene Semjonovna. Tur
              ir dažādi iemesli. Bet galvenais - naudas trūkums.
              Es gribu vēl piebilst: mans godīgums, ka
              negribu sākt uz zila gaisa un gatavojos ar visu
              nopietnību."</p>
              <p>"Bet man jūsu vārdiem negribas ticēt."</p>
              <p>Olģerts neviļus iesmējās. Viņš juta cienību
              pret Brutana jaunkundzi, viņam bija patīkama viņas
              sabiedrība, bet viņš viņu uzskatīja kā ģimnāzisti,
              kura mācībās grāmatām nav vēl kļuvusi
              pāri, kura skatās uz dzīvi no sava viedokļa, bērnišķīgi
              naīvi. Kura vēl neizprot dzīves uzdevumu
              un nav vēl pieskārusies lielam un cēlam, kas mūs </p>
              <pb/>
              <p>paceļ pār ikdienību un kam mēs upurējam savu
              personīgo. Vai viņa pēdējos pāris gados būtu tā
              attīstījusies? Un kāda tiesība viņai bija šaubīties
              par viņa, Olģerta, nodomiem?</p>
              <p>"Tas ir varbūt asi un nevietā, ka es apšaubu
              jūsu nodomu iespējamību. Bet es spriežu no cita,
              no vispārības redzes stāvokļa, kā sieviete," Irene
              turpināja. "Kamdēļ jūs neprecaties? Vai jūs patiešām
              domājiet vēl to slēpt, ko pasaule runā?
              Jūs visi uzskata par Jozofata nākamo znotu un
              Jozofata firmas īpašnieku. Vienīgi neizprotama
              ir jūsu vilcināšanas... Un pēdējais apstāklis ved
              uz domām, ka jūs varbūt esat pieķērušies kādai
              jaunai idejai, studijām, un sākāt atgriezt muguru
              saviem pirmiem nodomiem?"</p>
              <p>"Man būtu tiesība uz jums ļaunoties, Irene
              Semjonovna. Bet es redzu, jūs mani parprotat.
              Jūs pārprotat mani arī kā sieviete," Olģerts atbildēja.</p>
              <p>"Bet jūs mīlat Lidiju Karlovnu. Es zinu, ka
              jūs viņu mīlat."</p>
              <p>"Pieņemsim, ka tas tā ir, ka es mīlu Lidiju
              Karlovnu. Bet kas tam kopējs ar maniem nākotnes
              plāniem? Ar latviešu grāmatu apgādniecību?"
              Olģerts piespiesti atbildēja. Viņam bija
              nepatīkami par šiem jautājumiem runāt. Līdz
              šim viņu interesēja viņa lietas idejiskā puse.
              Līdz Šim tā bija viņa paša personīgā lieta, un
              citiem nebij tiesības tur līdzi spriest Vēl mazāk
              varēja būt tiesības svešām personām tanī līdzi
              darboties, ja viņš nevienu neaicina un neatrod
              par vajadzīgu to darīt.</p>
              <p>"Es negribu ticēt, ka jūs par šo jautājumu
              nebūtu domājuši un to priekš sevis atrisinājuši.
              Protams, tā ir jūsu personīgā lieta un es atvainojos,
              ka esmu pieskārusies jūsu dvēseles dzīvei
              un to aizkustinājusi. Bet ja jūs būtu inženieris
              un gribētu cēlt kādu jaunu fabriku, vai
              arī architekts, kas būtu spraudis sev par mērķi,
              radīt veselas pilsētas zināmā stilā - es ciestu </p>
              <pb/>
              <p>klusu. Tiklab mašīnu fabrikā, kā māju būvē jūs
              rēķinātos ar jau pastāvošo un ieliktu tikai kādu
              daļu no sava īpatnējā. Bet jūs gribat būt latviešu
              grāmatu izdevējs, radīt vēl nepastāvošo:
              Jūs, bez šaubām, esat vienīgais, kas to grib,
              teiksim, kas to spēj acumirklī darīt. Jūs gribat
              celt savu ēku paši savā uzbūvē, bet ne pēc pastāvoša
              parauga, kādu mums šinī arodā nav. Tādēļ
              nevar būt vienaldzīgi personām, ar kurām
              jūs savu darbu saistāt, vai šis darbs būs jūsu
              dzīves darbs, kam jūs ziedosat visu, vai varbūt
              tikai epizodiska nodarbošanās latviešu grāmatniecībā.
              Kāda sīka epizode jūsu dzīvē, kas jūs
              uz brīdi interesē, pirmā laikā, bet stājas ceļā
              cita epizode un pirmā pazūd. Tādēļ, bez šaubām,
              ja jūs pie šī darba gribat aicināt Lidiju Karlovnu,
              kuras spējas es nebūt neapšaubu, vai arī
              iegūt viņas kapitālu, es sev atļaujos jautāt: vai
              cittautu lielie grāmatu slāņi jūsu nākamā veikalā
              neapraks un nepazudinās samēra ziņā niecīgos
              latviešu grāmatu izdevumus? Vai ir maz iespējams
              audzēt kādu jaunu stādiņu svešā klimatā, kur
              šis stādiņš padots svešiem iespaidiem?"</p>
              <p>Irene bija runājusi ar retu dedzību. Nemaz nebija
              domājams, ka šī mazā persona, kuru citi
              tiblab kā neievēroja, būtu spējīga tik dziļi ieskatīties
              lietas kodolā. Olģertam bija jāatzīstas,
              ka Irene bija aizkustinājusi jautājumus, par kuriem
              viņš pats vēl nebija īsti skaidrībā. Jā, patiešām,
              ko visu Irene neparedzēja.</p>
              <p>"Irene Semjonovna, jūs aizkustināt jautājumus,
              kuri man stāv tuvu, bet kuri arī jums, liekas,
              nav sveši. Es lūdzu turpināt. Es piespiedīšos
              jūs ar vislielāko uzmanību uzklausīt," Olģerts
              teica, raudzīdamies savā kaimiņienē. Viņš bija
              viegli uztraukts, bet neizrādīja un slēpa savu
              uztraukumu. </p>
              <p>Irene tiešām bija tuvāki ieskatījusies latviešu
              grāmatniecībā: viņa bija pārtulkojusi kādu Ellenes
              Keij darbu un neatradusi tam Rīgā apgādātāja. </p>
              <pb/>
              <p>Viņa bij tur apjautājusies vienā otrā spiestuvē,
              bet arī tanīs bija paradīta tik liela vienaldzība
              pret grāmatu, kādu tikai varēja iedomāties.
              Viņa bija redzējusi visur cauri veikalismu.
              Tas viņu bija vedis uz domām skatīties uz šo
              jautājumu kritiski un no idejiskā redzes stāvokļa.
              Un kritikas mērauklu viņa pielika Olģerta
              apslēptai darbībai. Jā, kas varēja būt Olģerta
              gala mērķis? Latviešu grāmatniecības idecības
              idejiskā izkoptība vai vienkārši eksistences
              nodibināšana? Bij jāievēro arī Olģerta ieprecēšanās
              Jozofata veikalā: vai arī te nespēlēja
              galveno lomu eksistences jautājums? Lidija bij
              skaista, izglītota un interesanta - Irene bija ar
              viņu Pēterpilī iepazinusies - bet vai Jozofata
              plaši pazīstamais veikals un bagātība nevarēja
              būt šīs ieprecēšanās degpunkts? Cik latviešu inženieru
              un zinātņu vīru ar savu no tautas atsvešināto
              ģimenes dzīvi te nebija spilgts piemērs?
              Bet kur zinātne bij vispārīga, visām tautām,
              visai cilvēcei piederoša un varēja būt vienalga,
              vai latviešu zinātņu vīrs raksta franču, vācu
              vai latviešu valodā, tur ar latviešu literatūru,
              tās kopšanu un veicināšanu bij vajadzīga zināma
              noslēgtība, pa daļai uzupurēšanās. Nevarēja būt
              viens un tas pats, ja Olģerts Silarājs, Jozofata veikala
              nākošais līdzīpašnieks, izdotu Meijera konversācijas
              vārdnīcu krievu, bet ne latviešu valodā;
              Puškinu krievu zinātņu akadēmijas redakcijā,
              bet ne saīsinātu un varbūt pat nepilnīgi
              tulkotu latviešu valodā? Citām tautām grāmatniecībā
              bija pārpilnība, bet mums vēl nabadzība
              un trūkums. Kā uz to skatījās Olģerts un kādi
              bija viņa tuvākie nodomi? </p>
              <p>"Tas ir, bez šaubām, pārdroši, ka jūs tālāk
              jautāju, bet lietas noskaidrošanas labā man tas
              jādara. Es to nedarītu viena pati, ziņkārības dzīta:
              man uzdeva jums noprasīt paskaidrojumus
              mūsu literāriskais pulciņš Rīgā, kura biedrene
              es esmu."</p>
              <pb/>
              <p>"Par grāmatniecības nozīmi vispāri?"</p>
              <p>"Grāmatniecības nozīme mums labi zināma, Silarāja 
              kungs," Irene atbildēja.</p>
              <p>"Bet es nesaprotu, kādus paskaidrojumus jūs
              no manis varētu prasīt. Es gribu tik iebilst, ka
              par visu, ko jūs zem manas nākotnes darbības
              saprotat, es pats vēl neesmu gluži skaidrībā. Es
              uzskatu savu darbību par tik svarīgu, ka nevaru
              vienu un otru ap to saistošos jautājumu izšķirt
              dažās minūtēs, stundās, pat dienās. Man domāt,
              ka viss, kas mums radāms no jauna un ne
              pēc pastāvoša parauga, prasa nevien zināmu plānu,
              bet galvenā kārtā izejas punktu, kam jābūt
              par noteicošo faktoru. Bet mani tomēr interesē
              jūsu ziņkārība."</p>
              <p>"Mūs rīdzeniekus interesē zināt, vai jūsu dibināmā
              apgādniecība būs idejiski nosvērta un
              mākslinieciski noskaņota."</p>
              <p>"Pats par sevi saprotams, ka es liekos sevi vadīties
              no zināmas idejas un mākslinieciskas gaumes."</p>
              <p>"Tā nav tieša atbilde uz manu jautājumu, Silarāja
              kungs. Es domāju to idejisko, kas nerēķināsies
              ar materiālām varbūtībām. Šinī gadījumā
              ne ar jums kā personu, ne ar Lidiju Karlovnu
              kā jūsu tuvāko līdzbiedri." </p>
              <p>Olģertam bij uz mēles īsi atbildēt, ka viņa
              persona un varbūtēja Lidijas līdzdarbība nekrīt
              svara, bet viņš atturējās. Viņš negribēja būt ass.
              Irenei nevarēja arī būt ļauni nodomi, viņu iztaujājot;
              varbūt tā kursistes ziņkārība, kas laužas
              pati uz āru sarunās par literatūru. Visu zināt
              gribēšana bez nopietna mērķa un iedziļināšanās.
              Tādēļ Olģerts nepūlējās dot to izsmeļošo atbildi,
              kas viņam pašam darītu prieku sarunā par
              šo jautājumu ar Kalniņu un viņa literariskiem
              līdzstrādniekiem. Viņš atbildēja, kā mēdz atbildēt
              ikdienišķā sarunā.</p>
              <p>"Līdz šim vēl, Irene Semjonovna, man nav
              bijusi izdevība atklāti pastrīpot savu idejisko </p>
              <pb/>
              <p>kredo. Es par to nedomāju un negribēju arī būt
              uzbāzīgs. Bet ja sabiedrība to no manis prasīs,
              es katrā laikā viņai ar saviem paskaidrojumiem
              pakalpošu. Pakalpošu tiktāļ, cik tas būs nepieciešami
              vajadzīgs pašas lietas labā." viņš piebilda.
              "Attiecībā uz Lidiju Karlovnu man jācieš klusu.
              Es viņu cienu kā reti izglītotu un apdāvinātu
              jaunavu, bet viņas personiskās tieksmes,
              sevišķi uz literatūru un apgādniecību, man ir
              svešas. Man šķiet, ka mūzika ir viņas stiprā
              puse."</p>
              <p>Tanī acumirklī viņiem tuvojās Atis Kalniņš,
              kurš tikko bija atbraucis. Un ar Kalniņa ierašanos
              viņu saruna aptrūka.</p>
              <p>Vakarā, kad Kalniņš ar Olģertu bija bibliotēkas
              istabā divatā, viņi visā mierā atdevās tai domu
              izmaiņai, kādu viņi jau ilgāku laiku piekopa
              un kas viņus jo ciešāk tuvināja. Tā bija tā liegā
              dvēseles atspulga, kas caur mūsu jutekļiem izkristallizējusies,
              mirdz un laistās kā vecs vīns
              kausā, kuru gribas baudīt un atkal baudīt. Šī
              bauda ir atspirdzinoša un estētiski cēla, izslēgdama
              trakojošo kaislību un nevaldāmās tieksmes,
              nervozitāti un saltu filozofēšanu. Tā ir mūsu
              jūtu augstākā neskaidrība un dvēseles miera
              izdaile. Mēs raugāmies kā caur prizmu uz mūsu
              apkārtni, uz mums tuvi stāvošiem cilvēkiem, uz
              mutuļojošo dzīvi un, atšķirdami negātīvo no pozitīvo,
              izlobām sev tos estētiskos dārgumus, pēc
              kuriem tiecas mūsu dvēseles un kuri tās vienu
              otrai tuvinādami daiļo. Un daiļums vienkāršo
              jautājumu izpratnē, dzīvē tuvina un ved mūs
              pakāpeniski pretim jaunai, vēl pilnīgākai jūtu
              skaidrībai un estētiskam cēlumam. </p>
              <p>No šī viedokļa raudzījās abi draugi uz šīs
              dienas sabiedrību un Irenes Brutana jaunkundzes
              impulsīvo uzstāšanos. Olģerts noslēpa Kalniņam
              savu sarunu ar Ireni un arī savas varbūtējās
              attiecības pret Jozofata ģimeni. Protams, viņš
              neminēja vārdā Lidiju un savas jūtas pret to. </p>
              <pb/>
              <p>Viņš teica, ka nav izšlēgta varbūtība, ka viņš
              turpmāk piedalās Jozofata uzņēmumā. Bet viņš
              pastrīpoja, ka viņš var piedalīties tur ar savām
              zināšanām un darba spēku un ka viņa ienākumi
              tikko pietiek viņa jaunā nodoma priekšdarbiem.
              Viņš nekādā ziņā nedomā savienot savu
              īpatnējo ar Jozofata vispārējo apgādniecību. Bet
              viņš jūtas viens pats nedrošs un materiālā ziņā
              nevarīgs.</p>
              <p>"Tādā gadījumā es jums varu būt izpalīdzīgs.
              Cik jums vajadzīgs pirmā laikā?" Kalniņš vaicāja.</p>
              <p>"Es neesmu vēl uzmetis iepriekšēju aprēķinu.
              Pietiek, kad jūs man soliet," Olģerts atbildēja.</p>
              <p>"Desmittūkstoši priekš jums katrā laikā rezervēti,"
              Kalniņš teica.</p>
              <p>"Pateicos. Ar to sākumam pietiks." Un Olģerts
              sniedza Kalniņam roku. "Es nezinu, vai
              jūsu piedāvājumu izlietošu. Bet tā apziņa, ka
              jūs stāviet aiz manis, mani apmierina," viņš piebilda.</p>
              <p>Bija jau vēls, kad abi draugi gāja pie miera.</p>
              <p>Olģerts bija tikai uz vienu dienu izbraucis un
              jau nākošā rītā devās atpakaļ uz Pēterpili. </p>
          </div>
          <div type="chapter">
              <head>15.</head>
              <p>Bija jau rudens un iestājušās tumšās dienas
              ar savu gurdenumu. Biezas miglas klāja Pēterpils
              ielas un kā svina piezīdušās spieda pie zemes
              cilvēka locekļus, domas un garu. Tās atbaidīja
              ar savu smago tvanu un atturēja cilvēkus
              viņa dzīvokļos. Tās pārvērta dienas par
              naktīm un naktis kļuva par dienām. Un patiešām
              naktīs, kad visā pilsētā laistījās elektriskās
              uguns strāvas, ielas mirdzēja gaišas kā dienā.
              Pilsēta tā kā atdzīvojās, brauca un gāja kā nu
              kurais, vai uz viesībām, sēdēm vai arī uz izrīkojumiem. </p>
              <pb/>
              <p>Dažs labs bez mērķa klejoja pa taisnajām
              ielām, lai būtu ārā, gaismā, starp cilvēkiem.</p>
              <p>Gaiši apgaismotas bija Jozofata dzīvokļa plašās
              telpas un tanīs mirdzēja un smaidīja gleznas
              pie sienām lielos zeltītos rāmjos, bronzas
              statujas uz postāmentiem, vāzes ar puķēm un ziedošām
              rozēm. Katrs mazākais priekšmets atradās
              savā vietā un bija kā atdzīvojies. Lielais melnais
              flīģelis zālē, ar pusatvērtu vāku un baltajiem
              kauliņiem, viļināja pie sevis, solīdams savu
              daiļskanību. Šodien bija nama mātei šūpļa svētki
              un svinības Jozofata dzimtā.</p>
              <p>Pēc deviņiem vakarā piebrauca pirmie viesi.
              Pats pirmais ieradās pilsētas architekts Blumenfelds
              ar savu kundzi. Tas apstāklis, ka Tomašēvics
              bija izslēgts no Jozofata sabiedrības, nebūt
              netraucēja Blumenfeldu ar savu otro pusi uzturēt
              to draudzīgo satiksmi ar Jozofata ģimeni,
              kādu viņš agrāk piekopa. Tomašēvics bija jau
              noslīdējis diezgan zemu lielpilsētas dzīvē, kalpoja
              kādā apdrošināšanas biedrībā un bija pastāvīgi
              bez naudas. Bet tā kā viņš dzīvoja pie
              sava svaiņa, tad viņa māsa, architekta kundze,
              viņam vairākkārt izpalīdzēja un viņš vēl turējās
              virs ūdens. </p>
              <p>Viens no pirmajiem ieradās virsskolotājs Šefflers
              ar kundzi un meitu. Viņš bija šo vasaru
              pavadījis ārzemēs un runāja daudz par skolu
              literatūru un paidagoģiju. Viņš bija sajūsmināts
              par Hamburgas pirmmācības skolām un teicās
              par šīm skolām ziņojis apgaismošanas ministrijai.
              Patiesībā viņš bija dabūjis no ministrijas
              nelielu pabalstu savam ceļojumam, un šī pabalsta
              bija pieticis visas viņa ģimenes uzturam ārzemēs.
              Viņš gatavoja arī kādu brošūru par vācu
              pirmmācības skolām un loloja cerības, ka
              viņam piešķirs tautskolu direktora vai inspektora
              vietu. Kā Jozofata skolas grāmatu apgādniecības
              virsredaktoram viņam bija labi sakari </p>
              <pb/>
              <p>ministrijā, un šie sakari ar augstākiem ministrijas
              ierēdņiem un apgabala kurātoru varēja būt
              izšķiroši viņa turpmākai karjērai.</p>
              <p>Tad ieradās viens pēc otra apgaismošanas ministrijas
              ierēdņi ar savām kundzēm, senie Jozofata
              labvēļi un draugi, papīru fabrikas direktors,
              soms Malmgrens, fabrikants Kiršteins, mākslas
              priekšmetu tirgotājs Lukkačini un daži literāti,
              Jozofata apgādniecības jaunākie līdzstrādnieki.
              Kā pēdējais atbrauca, kā arvienu, policijmeistars
              Fleišers, un arī šoreiz ar lielu, reti skaistu buķeti
              nama mātei. </p>
              <p>Viesi grupējās savā starpā un izklīda pa visām
              istabām. Viņiem tika sniegta tēja un saldumi,
              jo bija vēl agrs priekš vakariņām. Kungi, sevišķi
              vecākie ministrijas ierēdņi, direktors Malmgrens
              un fabrikants Kiršteins bija jau nosēdušies
              pie kāršu galda. Valsts politikā valdīja stipra
              reakcija, kādēļ par politiku tiklab kā nerunāja,
              un par literatūru un mākslu apsprieda un disputēja
              jaunākie ļaudis. Sabiedrībā bija vispār maz
              intereses jaunām idejām, jo reakcija darbojās
              varmācīgi un katru jaunu pretestības dīgli apspieda
              viņa pamošanās stāvoklī. Eiropa vēl bija
              izsargāta no kariem un viņu postošām sekām, kaut
              arī militārisma žvadzoņa drūmi skanēja un tāļredzīgos
              biedinoši uztrauca. Bet Jozofata viesu
              starpā nebija neviena profesionāla politiķa, kam
              būtu bijusi šī tāļredzība, un daudzie viesi jutās
              apmierināti ar to vieglo vispārības rakstura disputu,
              ko viņi piekopa, un tie pie kārtīm ar savu
              trulo spēli.</p>
              <p>Lidija bija pacilātā gara stāvoklī. Pār viņas
              seju klājās svētlaimīgs miers ar dziļu nopietnību.
              Viņa bija ārīgi mierīga, viņas kustības nosvērtas
              un apdomīgas. Bet iekšēji viņa bija uztraukta
              un viņas balsī izskanēja liegas trīsas.
              No tā vakara, ko viņa ar Olģertu pavadījusi, vizinādamās
              uz salām, kad viņš tai bija stāstījis
              savu dzīves stāstu tik vienkāršos un patiesos </p>
              <pb/>
              <p>vārdos, viņa bija kļuvusi savā dvēselē mierīga.
              Viņa bij vēl reizi pārliecinājusies, ka viņš ir estēts
              savā dzīvē, darbā un mīlā. Ka viņš visur skata cēlumu
              un skaistumu un ka labam un cēlam padota
              visa viņa dzīve un dvēseles tieksmes. Jā, patiesi,
              tādai, bez šaubām, vajaga būt literātu un
              zinātņu vīru dzīvei: zināmā mēra svētumam, kam
              pieskaroties ikkurais tiek apgarots ka ar vīrāka
              aromātu un tuvināts gara skaidrībai. Lidija vairākkārt
              sevi jautāja, kādēļ viņas tēvs, kuru tā
              ļoti mīlēja, nesaista viņu, Lidiju, garīgi tik tuvu
              kā Olģerts? Kādēļ no viņa neiziet tas miers un
              pacilātība uz garīgu baudu, kā no Olģerta? Un
              viņa sev atbildēja, ka Olģerts stāv garīgi pāri
              viņas tēvam, pāri tam līmenim, kas valdīja viņas
              vecāku ģimenē un tuvākā sabiedrībā. Jā, lūk,
              tur viņš sēž dažu jaunu literātu sabiedrībā, un
              cik mierīgi viņš ar tiem sarunājas... Bet viņš
              raugās uz viņu, viņa skatiens slīd pāri uz viņas
              kustībām, meklē viņas seju, viņas acis, viņas
              pieri... Lidija sakustas, viņa raugās viņam pretim,
              viņu skatieni sastopas... Viņa nenolaiž savas acis
              no viņa un arī viņš viņā raugās, gremdējas viņas
              dvēselē ar savu parasto mieru un labsirdību. Vai
              tā nav mīlestība, kad divas būtnes viena otru
              sev tā tuvinājušas, ka vārdi ir lieki un traucējoši,
              bet dvēsele kāpj sev radnieciskas dvēseles dziļumos,
              un, tur ar to savienojusies, dzer no pilniem
              traukiem sirds mieru un svētlaimību?... </p>
              <p>Viņa bija ilgojusies pēc šīs dienas, šī vakara,
              un beidzot viņa bija to sagaidījusi. Viņa vairs
              nešaubījās par Olģerta mīlu, bet viņa neizprata
              un sev jautāja, kādos apstākļos un kādā kārtībā
              bija norisināties viņas saderināšanās aktam ar
              Olģertu. Viņa bija vēl vakar par to savai māmuļai
              jautājusi un saņēmusi atbildi, ka tas norisināšoties
              gluži vienkārši, ar atklātu pasludināšanu
              pie galda. To izdarīšot viņas tēvs. Viņa sēdēšot
              ar Olģertu galda otrā galā viņiem, vecākiem,
              taisni pretim un tūlīt pēc pirmā tosta uz viņas, </p>
              <pb/>
              <p>mātes, veselību, kuru izsaukšot policijmeistars
              Fleišers, Jozofats paziņošot par viņas saderināšanos
              ar Olģertu. Viņa bija gribējusi vēl
              ko iebilst, bet māte bija viņu noskūpstījusi, teikdama:
              "atstāj šīs rūpes mums, Lidij. Tavas rūpes
              stāv tev vēl priekšā." Un šodien, kad Olģerts
              bija viņas māmuļu apsveicis tās goda dienā,
              viņa bij viņu uz pieres noskūpstījusi, teikdama:
              "Jūs esat man tik mīļš kā Lidija." Jā, viņa, Lidija,
              bija šā skata aculieciniece bijusi... Viņa nebija
              izturējusi, viņas seja bija klājusies kā ar
              karstu svelmi un viņa bija iesteigusies savā istabā.
              Bet Olģerts bija viņas māmuļai vēl reiz noskūpstījis
              roku un apliecinājis savu padevību un
              cienību. Tad viņš bij viegliem soļiem pagājis viņas
              istabai garām, lejā uz kantori. </p>
              <p>Pulkstens bija jau vienpadsmit un mielastam
              vajadzēja sākties. </p>
              <p>Lidija bija atsvabinājusies no savām draudzenēm
              un iegāja ēdamistabā. Tanī acumirklī ienāca
              viņas māmuļa un uzdeva viņai, lūgt viesus
              uz mielastu. </p>
              <p>Plašajā ēdamistabā plūda viesi viens pēc otra.
              Gājienu atklāja policijmeistars Fleišers ar nama
              māti un viņiem sekoja Jozofats ar Blumenfelda
              kundzi. Vietu iekārtojums bija tāds, ka Jozofats
              sēdēja blakus savai kundzei galda galā, otrā
              galda galā kā pēdējie ieņēma vietu Olģerts ar
              Lidiju. Šis grupējums vienu otru no viesiem pārsteidza.
              Bet tā kā sabiedrībā jau atklāti runāja
              par drīzu saderināšanos Jozofata ģimenē, tad
              ziņkārīgie, savā starpā paklusu sarunājušies, drīz
              vien apmierinājās; šo saderināšanos, pēc visa
              spriežot, vajadzēja šovakar pasludināt. Un viesi
              piegrieza šī vakara izredzētiem savus skatienus
              un nedalītu uzmanību: dāmas koķetēja ar Lidiju
              un bieži vien lietoja savas lornjetes, Olģerta
              tuvākie galda biedri savukārt ar zināmu
              cienību uzsāka ar viņu sarunas. </p>
              <pb/>
              <p>Pamazām arī Olģerts sāka vērot situāciju. Kopš
              tā vakara, kad viņš ar Lidiju bija vizinājušies
              pa salām, viņa dzīve Jozofata namā bija ritējusi
              bez liekiem uzbudinājumiem. Viņš augsti
              cienīja un slepeni mīlēja Lidiju, bet šī mīla bij
              ārpasaulei, arī Lidijai, apslēpta un neviens to
              nedrīkstēja paust un vārdā saukt. Gadījums pie
              Kalniņa, kad Brutana jaunkundze bija viņu eksaminējusi,
              viņu uz brīdi uztrauca: jā, kas gan
              Irenai Semjonovnai varēja būt par interesi viņu
              iztaujāt par viņa attiecībām pret Lidiju? Viņš
              tik maz pazina Brutana jaunkundzi un viņa viņu,
              lai būtu iemesls domāt par greizsirdību. Tā bez
              šaubām bija jaunās meičas neaprobežotā ziņkārība,
              šī pārmodernā slimība, kad jauni ļaudis
              interesējas par citiem vairāk nekā par sevi. Vai
              arī aušība, ko bieži novērojam, kad ir runa par
              tamlīdzīgiem jautājumiem.</p>
              <p>Protams, Irenei nevarēja būt padomā piekopt
              slepenas mīlas intrigas pret viņu. Viņa nebija
              viņam pēc tam vairs tuvinājusies. Bet saruna ar
              Ireni bija atstājusi uz Olģertu paliekamu iespaidu.
              Viņas jautājumi kvēloja viņa dvēselē un viņš
              tiem nebija vēl atradis atbildes. Tie bija rada
              tam nemieram, kas viņā bija iezadzies par viņa
              trimdinieku likteni un viņu dzīves mērķi, savienotu
              ar neizsakāmām bažām un ciešanām. Viņš
              gribēja būt viņu draugs, domu biedrs un ideju
              paudējs, bet viss, ko viņš līdz šim bija darījis, 
              bija tik neizsakāmi niecīgs, ka tas viņu pašu
              apkaunoja. Vai viņa draudzība pastāvēja iekš
              tam, ka viņš bieži ar viņiem sarakstījās, rakstīja
              labā stilā un nekad nepiemirsa izteikt domas
              un taisīt varbūtīgus slēdzienus par savu
              nākamības darbību? Bet līdz šim viņš vēl nekā
              nebija darījis, izņemot tos honorāra maksājumus
              par iesūtītiem manuskriptiem, kādus bez šaubām
              būtu izdarījis viens otrs apgādātājs, un,
              varbūt, jau iesūtītos manuskriptus nodrukājuši.
              Kāds viņš bija domu biedrs? Viņš sēž izlasītā sabiedrībā, </p>
              <pb/>
              <p>tāpat kā šovakar, runā pats vai arī
              piekrītoši uzklausās nenozīmīgas runas, šo runu
              atkārtojumus, spriež par mākslu, literatūru
              un zinātni, bet visas šīs runas un spriedumi, domu
              ekskursijas un analizes ir nenozīmīgi seklas un
              paviršas, un aizkustinātos jautājumus it nebūt
              nenoskaidro. Šīs runas un salīdzinājumi bieži
              atgādina tās runas un salīdzinājumus, ko mēs runājam
              par laiku, par pārtiku un tamlīdzīgām lietām:
              mēs pa daļai konstatējam faktu, pa daļai
              taisām savus varbūtējus slēdzienus. Vienā un
              tanī pašā momentā mums ir atbilde uz visiem
              šiem jautājumiem uz mēles, šī lielā sabiedriskā
              paviršība un seklība. Nepūlēdamies ienest šādās
              sarunās savas domas, bet citu domu atkārtojumus,
              mēs tik pat laiski esam vārdu un teicienu
              izvēlē un runājam neglītā valodā, izsakām savas
              domas vulgāros paņēmienos. </p>
              <p>Bet galvenais ļaunums bija meklējams vēl dziļāk.
              Tas bija tas, ka viņš vēl nebija skaidrībā
              par savām nākošām attiecībām ar Jozofatu, ja
              viņš taptu viņa znots. </p>
              <p>Jozofats bija gan šovakar kantorī uzsācis sarunu,
              teikdams: "Man ar jums, Olģert, būtu nopietni
              jāpārrunā mūsu attiecības nākotnē. Es gribu
              jūs vairāk ieinteresēt, saistīt pie savas apgādniecības.
              Jūs saistīt uz visiem laikiem. Bet par
              to vēlāk, šovakar viesībās. Jūs mani saprotiet?"
              To teicis, Jozofats bija uztraucies, mazliet piesarcis
              un ātriem soļiem devies augšā uz dzīvokli...
              Jā, vai viņam bija padomā, uzņemt viņu par līdzbiedri
              savā apgādniecībā? Vai Jozofats šo nodomu
              grib oficiāli pasludināt savu viesu klātbūtnē?
              Vēl vairāk, pasludināt viņa saderināšanos
              ar Lidiju? Vai jau Jozofata kundze to šodien
              neizteica viņu skūpstīdama? Un Lidija?
              Kamdēļ viņa, to dzirdēdama, bija aizbēgusi uz
              savu istabu? Viņš redzēja, viņam šķita tanī acumirklī,
              ka viņa pienākums viņai sekot, raisīt viņas </p>
              <pb/>
              <p>rokas no sejas un tās skūpstīt un atkal
              skūpstīt. Bet viņš to nebija darījis.</p>
              <p>"Jūs šodien esat izklaidīgi," Lidija pārtrauca
              viņa domu gājienu.</p>
              <p>"Vai patiešām?" Olģerts mēchaniski iejautājās.</p>
              <p>"Man tā vien šķiet, ka jūsu domas kaut kur
              tālumā." </p>
              <p>"Jūs uzminējāt," Olģerts vilcinādamies teica.
              "Kaut kur tālu ziemeļos," un viņš iedomājā savus
              Sibirijas draugus.</p>
              <p>"Vai jūs, varbūt, domājat par to ziemeļu valsts
              princi ar sniegbaltajām lāčādām un par dzintara
              zemes virsaiša dēlu ar viņa dzintara rotām, kuras
              mirdzēja kā zelts rīta saulē?" Lidija jautāja
              un viņas balsī izskanēja dziļš maigums kā nogulējies
              samts, savienots ar liegām trīsām kā
              austrumzemju zīda čaukstieni.</p>
              <p>"Šo pasaciņu es nekad neaizmirsīšu," Olģerts
              atbildēja.</p>
              <p>"Un šo sacensoņu balvas jūs vēl atceraties?"</p>
              <p>"Jā, sniegbaltās lāčādas un dzintara rotas. Man
              šķiet, ka pirmās nes mieru un otrās sirdsskaidrību."</p>
              <p>"Jūs uzminējāt," Lidija izsaucās. "Tā tad pieskandināsim
              uz sirdsskaidrību." Un viņa pacēla
              savu glāzi.</p>
              <p>"Uz sirdsskaidrību!" Olģerts atbildēja, pieskandinādams
              ar Lidiju.</p>
              <p>Pacēlās policmeistars Fleišers un vijīgos vārdos
              ietērpa savu tostu Jozofata kundzei.</p>
              <p>Viesi piecēlās un cits pakaļ citam drūzmējās
              ap namamāti, lai ar viņu pieskandinātu. Tuvākie
              mājas draugi šai parastajā ceremoniālā izsacīja
              katrs vēl atsevišķi savu laimes vēlējumu.</p>
              <p>Kad Jozofata kundzei tuvojās Lidija un aiz
              tās Olģerts, viņa bija manāmi uztraukta. Kad
              viņa bij noskūpstījusi Lidiju, viņas lielās acis vērās
              uz Olģertu, kas viņai bija tuvojies un pēc
              mēmā tosta sniedzās pēc viņas rokas skūpstam.
              Un viņa, Olģerta roku neizlaidusi no savējās, noskūpstīja </p>
              <pb/>
              <p>Olģertu šodien pa otram lāgam uz
              pieres. </p>
              <p>Viesi nepiegrieza šim skūpstam sevišķu vērību:
              viņi skatījās uz Olģertu, kā pie Jozofata ģimenes
              piederošu locekli. Šis skūpsts tikai apliecināja
              to noslēpumu, ka Olģerts bija Lidijas izredzētais.</p>
              <p>Bet Olģerts pārdzīvoja lielu dvēseles saviļņojumu.
              Vai šinī vakarā bija notikt tam oficiālam
              aktam, no kā viņš bijās? Vai ar to nebija atklāti
              izteiktas viņa attiecības pret Lidiju? Bet viņš
              vēl nepaguva nākt ar sevi skaidrībā, kad kalpone
              viņam pasniedza telegrammu. Viņš atgāja
              sānis, un nolicis savu vīna glāzi, atplēsa telegrammu.</p>
              <p>"Iebraucu 12 naktī Pēterpilī. Braucu pēc stundas
              tālāk. Esmu slima. Vedu Jums "Hamleta"
              tulkojuma pēdējos cēlienus.</p>
              <p>Raudupiete." </p>
              <p>Viņš paskatījās pulkstenī: tas rādīja pusdivpadsmit.</p>
              <p>Ja viņš gribēja braukt, tad viņam bija tūliņ
              jābrauc. </p>
              <p>Viesi sāka ieņemt savas vietas. Vienīgi jaunatne,
              kura arī šoreiz bija novietojusies pie mazā
              galda, vēl drūzmējās ap Jozofata kundzi. Olģerts
              vilcinājās: viņam šķita nepieklājīgi atstāt
              sabiedrību: mielasts vēl nebij pie beigām un viņa
              aiziešanu visi ievēros. Viņš vēl reiz paskatījās
              pulksteni. Jā, divpadsmitos naktī pienāca Sibirijas
              ekspresis un līdz stacijai bija pusstundu
              ko braukt. Viņš nepazina Raudupieti personīgi,
              bet tikai pēc fotogrāfijas. Bet viņš viņu atrastu
              tūkstoš cilvēku vidū. Viņa bija slima, varbūt
              novārgusi. Raudupiets savās pēdējās vēstulēs bija
              ieminējies par dzejnieces slimību. Viņai, bez
              šaubām, bija vajadzīga viņa palīdzība; citādi viņa
              nebūtu telegrafējusi. Varbūt, ka viņa brauca
              uz Somiju, uz Rīgu un viņai bija jāpārkravājas </p>
              <pb/>
              <p>no vienas piestātnes uz otru. Varēja ceļā rasties
              arī citas neērtības. </p>
              <p>Bet Raudupiete veda "Hamleta" tulkojuma manuskriptu,
              šī darba pēdējos cēlienus. Ar "Hamletu"
              viņš gribēja sākt savu apgādniecību. Ar
              šo darbu saistījās visi viņa sapņi un ilgas. Tagad
              šis darbs bija gatavs iespiešanai, un viņš
              jau rīt varēs stāties sakarā ar spiestuvēm. Un
              tas viņam bija jādara, jo viņš uz Ziemassvētkiem
              bija nodomājis nākt ar saviem pirmizdevumiem
              klajā.</p>
              <p>Un Olģertā zuda kautrība un bažas par savu
              aiziešanu no izlasītās sabiedrības. Viņš nedomāja
              par sabiedrisko etiķeti, par Jozofata kundzes
              skūpstu un viņas mīļajiem mātes vārdiem, ko
              viņa bija viņam šodien teikusi. Tikai Lidijas viņam
              bija žēl: viņa bija tik laba un mīļa pret viņu
              kopš vasaras, viņa neuztraucās un vairāk klausījās
              viņā, nekā pati runāja, viņa, bez šaubām,
              ņems viņam ļaunā viņa aiziešanu. Viņa,
              varbūt, iedomāsies kaut ko citu, neticēs viņa
              prompalikšanas īstajam cēlonim. Jā, varbūt, viņa
              gaidīja no šī vakara to, no kā viņš ir bijās,
              ir ko vēlējās notiekam - viņu saderināšanos.</p>
              <p>"Lidija Karlovna, man jāatvainojas, ka man
              uz brīdi jāatstāj jūsu sabiedrība. Nule es saņēmu
              telegrammu, ka ar Sibirijas ekspresi atbrauc
              man tuvs cilvēks. Minētā persona ir slima
              un lūdz mani piestātnē viņu sagaidīt." To
              teicis, Olģerts noskūpstīja Lidijai roku un palocījās.</p>
              <p>Lidija nobāla. Viņai nebija iemesla Olģertam
              neticēt, kur viņa bija redzējusi, ka kalpone viņam
              pasniedza telegrammu, bet viņa nespēja to
              aptvert, viņai šķita, ka kāda ļauna vara stājas
              viņas laimei ceļā.</p>
              <p>"Es braukšu jums līdz, Olģert Petrovič," viņa
              tikko dzirdami teica.</p>
              <p>"Lūdzu, Lidija Karlovna. Mana paziņa, slimā
              dzejniece, būs ļoti pateicīga, ka mīļas rokas viņai</p>
              <pb/>
              <p>pretim sniegsies. Bet mums jāsteidzas," Olģerts
              skubināja.</p>
              <p>"Ne, es tomēr nebraukšu," viņa vilcinādamās
              teica un raudzījās izklaidīgi uz viesiem, kuri
              bija ieņēmuši savas vietas pie galda. "Tā bija
              no manis idée fixe. Man šķiet, ka mēs dzīvojam
              laikmetā, kur mums traģiskais nav pietiekoši
              traģisks un priecīgais izsmeļoši priecīgs. Šinī gadījumā,
              attiecoties uz jūsu slimo dzejnieci, būtu
              sakāms tas pats: viņa, bez šaubām, nebrauc viena.
              Un iebraukusi Pēterpilī, viņa zinās, kur apmesties."</p>
              <p>"Viņa to nezin, Lidija Karlovna," Olģerts viņu
              pārtrauca. "Viņa mēro pirmo reizi šo ceļu."</p>
              <p>"Es vēl gribētu te iebilst: jūs varējāt telegrammu
              saņemt novēlojušos. Jūs, patiesībā, ja
              jums vien ir vēlēšanās un griba, varat to vēl
              tagad darīt." Lidija auksti noteica un viņas lielajās
              acīs pazibēja kvēlojošas dusmu dzirkstis.</p>
              <p>"Nē, to es nevaru, Lidija Karlovna. Es ļoti
              nožēloju, bet es nevaru. Lūdzu mani arī pie
              jūsu māmiņas atvainot," Olģerts sacīja un palocījās
              uz iešanu.</p>
              <p>"Bet jūs man atļausat, ka es jūs līdz durvīm
              pavadu," Lidija teica, sekodama Olģertam zālē.
              "Jūs neatteiksaties arī nodot jūsu draudzenei
              manu sveicienu - mīļu sveicienu," viņa tikko
              dzirdami izdvesa. </p>
              <p>"Pateicos, Lidija Karlovna!" Olģerts vēl reizi
              palocījās un pazuda koridorā uz savu dzīvokli.</p>
              <p>Lidija noskatījās Olģerta aiziešanā un viņas
              locekļi sastinga, viņas acis kļuva ledainas, viņas
              skats truls, bez dzīvības. Viņa pirmā mirklī
              nejuta ne uzbudinājuma, ne sāpju, ne ciešanas.
              Viņai nebija arī nekādu vēlējumos un viņa nedomāja
              par to, ka viņa iztrūkst pie mielasta
              galda un ka viņas un Olģerta prombūtni varētu
              ievērot. Dziļa apātija viņu pārņēma un tina viņas
              jūtas un instinktus kā samta villainē. Bet tikai
              uz brīdi! Tad viņa piepeši saslējās, viņas </p>
              <pb/>
              <p>acīs uzliesmoja dusmu dzirkstis, ledainais skats
              atkusa. Viņa kļuva it kā lielāka, un galvu augstu
              pacēlusi, iegāja savā istabā, durvis aiz sevis
              aizslēgdama.</p>
              <p>Viņa atslīka uz rozā zīda kušetes un meta
              skatu uz spoguli pretim pie otras sienas. Tas bija
              tas pats ovālais spogulis masīvā zelta rāmī,
              kurā raudzīdamās, viņa apbrīnoja savu skaistumu.
              Cik reižu viņa nebija pati ar sevi spoguļa
              atspulgā sarunājusies, stāstījusi savus noslēpumus
              un ilgas un uz tiem atbildējusi! Bet metusi
              skatu tanī tagad, viņa izbijās: viņas seja bija novecojusies,
              bāla, acis izspiedušās un nogurušas:
              viņa pati sevis nepazina. Viņa bija izmocījusies,
              piekususi. Viņas fantazija pamirusi un domas
              nedzīvas. Un tukša un nedzīva viņai likās viņas
              apkārtne, viesi zālē, sarunu čalošana, mātes
              šīvakara skūpsts un tēva pastāvīgie mierinājumi
              par viņas laimi un nākotni. </p>
          </div>
          <div type="chapter">
              <head>16.</head>
              <p>Olģerts steidzīgi uzvilka mēteli un tikpat steidzīgi
              atstāja savu dzīvokli, ceļā uz staciju. Viņš
              pasauca važoni. Izvilcis pulksteni, kurš rādīja
              15 minūtes priekš divpadsmitiem, viņš mudināja
              važoni un solīja tam dubultu maksu, lai pasteidzas.
              Važonim zirgs bija labs un vieglie Pēterpils
              ormaņa rati zibeņa ātrumā ripoja pa gludo
              koka bruģi.</p>
              <p>Olģerts tikko paspēja peronam tuvoties, kad
              ar divām milzu lokomotīvēm priekšgalā stacijā
              iedrāzās Sibirijas ekspresis. Olģerts palika lokomotīvu
              tuvumā stāvam un pētīja pasažierus,
              kuri kāpa no pirmās un otrās klases ērtajiem
              vagoniem un kuriem sekoja nesēji ar ādas somām,
              plediem un citiem ceļa piederumiem. Pasažieri
              bija lielākai daļai ģērbušies dārgos Sibirijas
              ādu kažokos, un pēc viņu veselīgajām sejām un </p>
              <pb/>
              <p>mundrās gaitas spriežot, nebija savā astoņdienu
              ceļojumā no Vladivostokas ne izvārguši, ne noguruši.
              Pasažieru lielā daļa bija ārzemnieki, rūpnieki
              un komersanti, kuri atgriezās no saviem
              ceļojumiem pa Sibiriju un Mandžūriju, uz kurieni
              pēdējā laikā plūda ārzemnieku ekspedīcijas
              no Londonas, Parīzes un Berlines. Sibirijas
              bagātību visā pasaulē daudzināja un likās, ka
              valodas par šīm bagātībām bija ne mazāk pievilcīgas
              kā Sibirijas zelts, platīna un citi dārgie
              metali. Ikviens šīs valodas ar labpatiku uzķēra
              un pauda ar tādu sajūsmu tālāk, it kā Sibirijas
              bagātība būtu vispasaules kopēja lieta un
              par to interesēties katram at}auts. Bija starp pasažieriem
              arī daži sibirieši un nedaudz personas
              no Urala, Vjatkas un Vologdas. Bet šo atbraucēju
              nebija daudz un viņi manāmi atšķīrās no
              ārzemniekiem. </p>
              <p>Raudupietes nebija. Visi pasažieri bija jau
              prom, bagāža izlādēta, lokomotīves bīdīja vāģus
              uz rezerves sliedēm un ceļu atbrīvoja jauniem
              vilcieniem; bet Raudupietes nebija. Neticēdams,
              ka viņš būtu dzejnieci palaidis nepamanītu sev
              garām, Olģerts gribēja doties uz stacijas uzgaidāmām
              telpām, lai pārliecinātos, vai Raudupiete
              neatrodas tur, kad stacijai tuvojās jauns vilciens.
              Olģerts griezās pie tuvumā stāvošā dzelzceļa ierēdņa
              ar jautājumu, kāds vilciens tagad pienāk:
              "Sibirijas pasažieru, caur Vologdu - Maskavu,"
              bija atbilde.</p>
              <p>Jaunais vilciens lēni iekūņojās stacijā. Priekšā
              tam bija tikai viena neliela lokomotīve un vagonu
              sastāvs bija dažāds: tur bija viens otras
              klases, bet vairums trešās, ceturtās un daži preču
              vagoni.</p>
              <p>Olģertam vairs nebija šaubu, ka ar šo, bet
              ne ar Sibirijas ekspresi Raudupiete brauca. Viņš
              sev pārmeta naīvo iedomību, ka literāriski emigranti
              varētu braukt luksa vilcienos, kur viņu
              materiālie apstākļi bija vairāk kā apšaubāmi. Vai </p>
              <pb/>
              <p>viņš pats nesūtīja tikai 100 rubļus mēnesī honorāra
              Raudupietim, kaut arī iekšķīgi ar to lepojās,
              ka drīkstēja saukties par viņu draugu un
              pabalstītāju. Olģerts sajuta, ka viņa krūtis tā
              kā aizdambējās. Viņš sajuta slēptu liekulību. Bet
              viņš nepaguva pats sevi noskaidrot, kad viņam tuvojās
              pusmūža sieviete, atbalstījusies uz nesēju
              un pētošiem skatiem raudzījās sagaidītāju rindā
              perona barjēras tuvumā. Un iekams Olģerts
              atģida, šis uzkrītošais pāris bija viņam pienācis
              klāt un sieviete viņu latviski uzrunāja:</p>
              <p>"Ja nemaldos, Silarāja kungs?"</p>
              <p>"Man ir tas gods," viņš atbildēja un satvēra
              uzrunātājas roku.</p>
              <p>"Cik labi, ka jūs pazinu. Es mājās labi iegaumēju
              jūsu fotogrāfiju un priecājos, ka atmiņa nebija
              mani vīlusi," Raudupiete teica gurdā balsī.
              Bet viņas lielās, dzidrās acis pateicīgi raudzījās
              uz jaunekli.</p>
              <p>"Man ir sevišķi prieks, ka jūsu telegrammu
              saņēmu pusstundu atpakaļ un paspēju atkļūt uz
              vilcienu. Bet, lūdzu, iesim uzgaidāmās telpās. Jūs,
              bez šaubām, no garā ceļojuma esat nogurusi. Varbūt,
              vislabāk uz viesnīcu. Jūs paliksiet dažas dienas
              Pēterpilī?" </p>
              <p>"Nē, nē," Raudupiete atbildēja un viņas skatiens
              vēroja žandarmu viņu tuvumā. "Es braukšu
              ar pirmo vilcienu tālāk."</p>
              <p>Olģerts pateica dažus vārdus nesējam. Tas
              palaida Raudupietes roku un ar nelielo aizsaini
              virzījās uz pirmās klases uzgaidāmām telpām.
              Olģerts piedāvāja Raudupietei elkoni un viņi lēniem
              soļiem sekoja nesējam.</p>
              <p>"Kad noiet pirmais vilciens uz Rīgu? Man ir
              biļete līdz Rīgai un es baidos, ka biļete nenotek.
              Mums bija ceļā klizma, viņpus Vologdas. Tur
              mēs vairāk kā 24 stundas nokavējāmies," Raudupiete
              runāja.</p>
              <p>"Ja nemaldos, tad pirmais vilciens noiet divos
              nakti uz Rīgu. Bet vai tiešām gribat no vilciena </p>
              <pb/>
              <p>uz vilcienu tālāk ceļot? Jūs esat nogurusi,
              slima. Jums nepieciešama atpūta. Par biļetes
              notecēšanu neraizējaties, es šo lietu nokārtošu."</p>
              <p>"Pateicos. Bet es nejūtos še pie jums droši,"
              Raudupiete iebilda, vērodama, vai viņiem tuvumā
              nav politiskais kārtības sargs. "Es tā baidos
              no šīs kārtības jūsu metropolē. Un mazākā
              pārprašanās un izskaidrošanās šīs kārtības labā
              mani ļoti uztrauktu," Raudupiete nopietni iebilda,
              pastāvīgi vērodama publikas mudžekli, kas
              nāca un gāja stacijas plašajos koridoros. Šis pūlis
              vēlajā nakts stundā klīda bez kāda mērķa
              un viņa raksturs atstāja uz iebraucēju nospiedošu
              iespaidu.</p>
              <p>"Es ļoti nožēloju, ka nevaru grozīt jūsu nodomu,
              ceļojumu turpināt. Es tā priecājos jums
              pakalpot. Bet jūs man neliegsat, ka jūs uz Baltijas
              dzelzceļu pavadu?"</p>
              <p>"Ja es jūs tikai neapgrūtinu?"</p>
              <p>"Nē, tas ir mans pienākums. Vēl vairāk kā
              pienākums," Olģerts izsaucās.</p>
              <p>Viņi bija sasnieguši pirmās klases uzgaidāmās
              telpas un nesējs, kurš bija gājis viņiem pa priekšu,
              palika pie pirmā neaizņemtā galda stāvam.</p>
              <p>"Mēs brauksim uz pilsētu," Olģerts viņam teica.
              "Ejat un aizņemat slēgtu karieti."</p>
              <p>Pēc dažām minūtēm viņi brauca uz Baltijas
              staciju, kura atradās pilsētas otrā malā un brauciens
              uz turieni bija pusstundu. Vecmodīgo karieti
              vilka divi melni, nodzīti zirgi, un važonis,
              kuram Olģerts bija pieteicis laikā nobraukt, vicināja
              bez apstājas pātagu un bez tam vēl mudināja
              lopiņus ar tipiskiem važoņa izsaucieniem.</p>
              <p>Kariete iegriezās vāji apgaismotās nomales ieliņās,
              kuru bruģis bija bedrains un karieti mētāja
              kā spalviņu. Bet važonis bija izraudzījies
              visīsāko ceļu un maz par to raizējās, ka viņa
              pasažieri tika kratīti. Beidzot viņi iegriezās kanāla
              platajā ielā, kura no smagajām preču orēm
              bija vēl vairāk izbraukta un vecmodīgā kariete </p>
              <pb/>
              <p>šūpojās kā laiviņa vētras šurpu un turpu svaidīta.
              Bet notālēm bija jau redzams Varšavas
              dzelzceļa stacijas lielais tornis ar apgaismotu
              stundeni, kura skaitļus vēl nevarēja saredzēt.</p>
              <p>"Es jums atvedu "Hamleta" tulkojumu. Bet
              tas man aizsainī, stacijā jums to nodošu," Raudupiete
              pusceļā teica, iespiedusies ar savu vājo
              stāvu karietes stūrī un turēdamās ar vienu roku
              pie sēdekļa. </p>
              <p>"Par to neraizējaties. Tam vēl laika. Bet, lūdzami,
              pastāstiet, kā jūs tur Sibirijā dzīvojat.
              Kā stāv ar Raudupieša un jūsu veselību? Vai
              jūs braucat uz Rīgu veseļoties, vai citā nolūkā,"
              Olģerts viņu pārtrauca. "Ticat man, ka es jau
              sen biju nodomājis jūs Sibirijā apmeklēt Mani
              atturēja vienīgi mans dienests. Bet nākošu vasaru
              es katrā ziņā pie jums nobraukšu." </p>
              <p>"Es esmu slima, izvārgusi. Garīgi un miesīgi.
              Kopš trim gadiem es neesmu izkustējusies no
              Sibirijas sādžas. Tur mēs dzīvojam pietiekoši
              labi. Zemnieki izturas pret mums labvēlīgi. Viņi
              mums pienes olas, sviestu un visu nepieciešamo.
              Badā mēs tur nemirstam. Bet vārgi mēs topam,
              dien’ no dienas nevarīgāki: kā lietuvēns
              gulstas uz mums šī vienmuļīgā, neapzināmā un
              dažādiem ārīgiem apstākļiem padotā dzīve. Es
              negribu žēloties par cieto administrācijas režīmu,
              par vietējo izpildu varu. Mēs esam pieraduši,
              ka mūs uzlūko dienu un nakti. Cilvēks pie
              visa pieron. Bet tā doma, ka vēl divi gadi mums
              šai sādžā jānodzīvo, tā neziņa, kas būs pēc tam,
              ir padarījuši mūs nervozus, slimus. Raudupietis
              vēl garīgi nav tik salauzts: viņam savi lielie literāriskie
              mērķi, savs mūža darbs priekšā. Liekas,
              ka šis darbs viņu tā valdzina un sajūsmina,
              ka viņš neredz ikdienas sīkumus. Viņš stāv
              visam tam pāri. Viņš dzīvo savā pasaulē, un apkārtne
              viņam ir kā mazvērtīgs rāmis. Bet es
              nevaru vairs. Es nevaru dzīvot bez sabiedrības
              un sabiedriskā impulsa. Es jūtos kā zivs bez </p>
              <pb/>
              <p>ūdens. Man nav vairs elpas un es garīgi izsīkstu,
              Arī mani miesīgie spēki iet uz beigām.
              Tādēļ nolēmu dažus mēnešus braukt uz dzimteni
              un tur smelties spēkus. Man, kā jau zināt, tas
              iespējams, jo neesmu izsūtīta, bet brīvprātīgi sekoju
              Raudupietim."</p>
              <p>Šie vārdi bija baiļu sauciens. Viņi skanēja
              tumšajā karietē kā viesuļa šalka, vēstīdama katastrofu.
              Olģerts sastinga. Viņš to visu zināja,
              bija par to vairākkārt domājis. Bet viņš nespēja
              iedomāties tos traģiskos apstākļus, kuros
              viņa Sibirijas draugi dzīvoja.</p>
              <p>"Vai esat kādreiz domājuši par bēgšanu? Varbūt,
              ka ārzemēs būtu dzīve ciešamāka? Tur, bez
              šaubām, cita apkārtne: sabiedrība, tuvi domu biedri,
              kultūrāla dzīve vispāri," Olģerts iebilda.</p>
              <p>"Es ar lielāko prieku dzīvotu labāk Šveicē,
              Londonā vai Amerikā. Bet Raudupietis tam pretim.
              Viņš uztraucas, kad par to ieminas. Ne
              par pašu bēgšanu, kas caur Sibiriju būtu iespējama,
              bet par to, ka viņam būtu jāslēpjas, un
              viņš būtu spiests savu personību aprakt. Viņš
              atzīst atklātu cīņu. Viņš šo cīņu izkaro kultūrāli
              augstākā nozīmē. Ne ar brošūrām un proklamācijām,
              bet ar daili. Ar visaugstāko neskaidrību.
              Un dara šo neskaidrību pieejamu plašām
              aprindām, - tām, priekš kurām viņš cietis
              un vēl tagad cieš, sevi uzupurēdams. Tādēļ, attālināšanās
              no šī neaptverami plašā darba lauka,
              vismazākais pārtraukums, kaut arī uz neilgu
              laiku, darītu viņu nelaimīgu. Ir arī vēl jāievēro
              varbūtība, ka bēgšana var neizdoties un
              sāktais darbs uz nezināmu laiku, citos apstākļos,
              jāpārtrauc. Un to Raudupietis nespēj. Visu,
              bet ne sava darba pārtraukšanu, atdodoties nezinamībai,
              kura nevar nest nekā laba. Un nezināmībai
              ir padota arī emigrantu dzīve ārzemēs."</p>
              <p>Raudupiete runāja ar to pašu uzbudinājumu
              kā pirmīt. Viņas runā izskanēja ir kaislība, ir
              traģisms. Kaislība par savu pieķeršanos Raudupietim, </p>
              <pb/>
              <p>dzīvojot ar viņu vienu un to pašu dvēseles
              dzīvi, strādājot līdz viņa kultūras darbu.
              Bet viņas traģisms pastāvēja iekš tam, ka viņa
              ticēja, ka šis darbs, ko viņi strādāja kā literāti,
              nevarēja pirmā laikā nest tos taustāmos augļus,
              kā tribinas runas un personīga līdzdalība
              pašā tautas dzīvē. Viņa zināja labi, ka šis darbs
              nav veltīgs, ka sētā sēkla krīt auglīgā zemē,
              bet arī to viņa zināja, ka augļi ienāksies pēc
              gadu desmitiem, ar jaunu laikmetu, ar jaunu
              paaudzi. Bet viņai izlikās šis starpbrīdis dažreiz
              par veselu mūžību, un viņa neticēja, ka to pārdzīvos.
              Bija brīži, kad viņa pilnīgi izsamisa. Pietika
              ar kādu epizodi no citu emigrantu dzīves,
              ar kādu neveiksmi viņu vienmuļīgajā dzīvē, kura
              nebija tik nosvērta un noskaidrota, kā viņas
              un Raudupieša dzīve, un viņa attiecināja šīs
              neveiksmes uz sevi. Tādos brīžos Raudupiete bija
              gluži nelaimīga. Viņa vārguļoja un sirga ar
              grūtsirdību. Baigais pesimisms iesūcās viņas smadzenēs
              un gūlās nospiedoši uz viņas gara stāvokli.
              Viņa nevarēja atrast sev miera.</p>
              <p>"Es pilnīgi saprotu jūsu dvēseles stāvokli, augsti
              cienītā dzejniece," Olģerts iebilda. "Ticat man,
              ka es esmu mēģinājis tanī iedomāties un ikreizes
              šais paviršās ekskursijās uz citu, man tuvu stāvošu
              cilvēku gara dzīvi, esmu līdzi cietis. Man
              jāatzīstas, ka ar to izskaidrojas dažas neveiksmes
              manā personīgā dzīvē. Bet es to nenožēloju.
              Es netiecos pēc personīgās laimes. Mani
              aplaimo katra rindiņa, ko no jums saņēmu.
              Es jūtos neizsakāmi laimīgs, ka jūs taisni šovakar
              atbraucāt un ka es jūsu telegrammu saņēmu
              laikā." </p>
              <p>Kariete pieturēja.</p>
              <p>Olģerts ātri atstāja karieti un palīdzēja Raudupietei
              izkāpt. </p>
              <p>Kad Raudupiete viņam uzgaidāmās telpās pasniedza
              "Hamleta" tulkojuma pēdējos cēlienus,
              Olģerts kaislīgi tvēra pēc manuskripta. </p>
              <pb/>
              <p>" Atļauj iet man pateikties, cienītā kundze, par
              reto balvu, ko jūs man atvedāt," Olģerts, manuskriptu
              salocījis, sniedzās pēc dzejnieces rokas
              un to noskūpstīja. "Šī diena ir manā dzīvē izšķiroša,
              es gribētu teikt, liktenīga. Vēl līdz Ziemassvētkiem
              es nākšu klajā kā izdevējs un "Hamlets"
              būs pirmā grāmata, kura iezīmēs manas
              apgādniecības programmu." </p>
              <p>"Mēs Sibirijā ne uz mirkli nešaubījāmies par
              jūsu cēliem nodomiem, jaunais draugs," Raudupiete
              teica. "No sākuma mums gan bija bažas,
              vai jūs nepagursat. Bet katra jūsu vēstule izklīdināja
              mūsu bažas. Mēs priecājamies, ka esam
              jūsu personā atraduši savu darbu izdevēju." </p>
              <p>Pienāca nesējs un vēstīja, ka tūliņ būs otrais
              zvans un ka vieta vagonā jau aizņemta. Olģerts
              bija nesējam devis rīkojumu apmainīt trešās klases
              biļeti pret pirmās un jutās apmierināts, ka
              nesējs viņa rīkojumu bija izpildījis. Viņš sniedza
              Raudupietei roku un lūdza uz viņu atbalstīties.
              Viņš vēroja, ka dzejniece bija ļoti vārga un ka
              viņai miers nepieciešams. Bet viņš nevarēja pierast
              pie domām, ka viņu pirmā satikšanās bija
              tik īsa, viņam bija vēl daudz kas ar viņu ko
              pārrunāt, apvaicāties par viņas un Raudupieša
              literāriskiem nodomiem, un viņš griezās pie viņas
              ar jautājumu: </p>
              <p>"Vai man jūs ceļā nepavadīt? Varbūt līdz
              Jamburgai?"</p>
              <p>"Nē, nē! Es ļoti jums pateicos!" Raudupiete
              pretojās.</p>
              <p>"Jā, jūs esat nogurusi. Bet vai jūs līdz Ziemassvētkiem
              paliksat Rīgā?" </p>
              <p>" Varbūt!" </p>
              <p>"Es braukšu pa Ziemassvētkiem uz Rīgu. Ļoti
              priecātos jūs Rīgā vēl sastapt." </p>
              <p>Atskanēja trešais zvans.</p>
              <p>Olģerts spieda dzejniecei sirsnīgi roku. Tad
              viņš atstāja vagonu un vilciens sāka lēni kustēties. </p>
              <pb/>
          </div>
          <div type="chapter">
              <head>17.</head>
              <p>Nākošā dienā Jozofats līdz pusdienai nerādījās
              kantorī. Olģertam tas bija pa prātam, jo
              viņš apzinājās savu neveiklo stāvokli pret sava
              principāla ģimeni, tādēļ ka vakar, tikai Lidijai
              dažus vārdus pateicis, piepeši atstāja viesības.
              Iekšķīgi Olģerts jutās apmierināts: viņš bija ticies
              ar Raudupieti. Viņš bija pavirzījis savu apgādniecības
              lietu uz priekšu. Viņš bija tuvojies
              izšķiršanai un devis vārdu par savas apgādniecības
              faktisku uzsākšanu. Viņa nenoteiktais stāvoklis
              ievirzījās jaunās, patstāvīgās sliedēs, ņemdams
              pārsvaru par viņa personiskām jūtām un
              idilliskiem sapņiem.</p>
              <p>Īsi priekš pusdienas bija dzirdami soļi uz riņķa
              trepēm, kas savienoja kantori ar Jozofata
              dzīvokli, un kantorī ienāca Lidija. Olģerts sēdēja
              ar muguru pret durvīm. Viņš zināja, ka
              nācēja ir Lidija, pazīdams viņas soļus, un priecājās,
              ka viņa iegāja pārdotavas telpās. Citkārt
              viņš gāja viņai pretim un, ja viņai bija kas vajadzīgs,
              to labprāt apkalpoja. Bet agrāk Lidija
              griezās pastāvīgi pie viņa. Tādēļ viņš jutās gluži
              apmierināts, ka Lidija no viņa izvairījās.</p>
              <p>Pēc dažiem mirkļiem veikalā ienāca kāds vecs
              literāts, kuru Olģerts pastāvīgi apkalpoja un māceklis
              viņu izsauca uz pārdotavu. Olģerts nevarēja
              neieiet, lai gan labi zināja, ka viņam būs
              jāsatiekas ar Lidiju. Un durvīs uz pārdotavu
              Lidija nāca viņam pretim, ar kādu grāmatu rokā.</p>
              <p>Olģerts, galvu palocīdams, viņu sveicināja, bet
              viņa neatbildēja uz viņa sveicinājumu un ātri
              izsteidzās no kantora uz dzīvokli.</p>
              <p>Sarunādamies ar savu veco paziņu - literātu,
              viņš vēroja, ka Jozofats ar kundzi pagāja veikala
              logiem garām, ceļā uz pilsētu. Kad paziņa
              aizgāja, Olģerts paskatījās pulkstenī, un
              pārliecinājies, ka pusdienas laiks, gāja pusdienā,
              cerēdams pie pusdienas ar Jozofata ģimeni netikties. </p>
              <pb/>
              <p>Viņš nebija vīlies: meita stāstīja, ka
              kungs ar kundzi aizbraukuši uz pilsētu un ēdīšot
              vēlāk. Lidija, kuru viņa aicinājusi, teikusi,
              ka nejūtoties vesela. Kalpone zināja arī stāstīt,
              ka kungi ēdīšot vakariņas pēc teātra, jo šovakar
              viņiem esot Marijas teātrī abonements. </p>
              <p>Olģertam tas bija tikai pa prātam: viņam nevajadzēja
              Jozofata kundzei atvainoties un dot
              kādus paskaidrojumus. Un ar Jozofatu, kurš pret
              vakaru ienāca uz dažām minūtēm kantorī, viņš
              par to nerunāja. </p>
              <p>Kad viņš pēc vakariņām atlaidās savā dzīvoklī
              uz dīvāna, viņš jutās paguris. Vakardienas satikšanās
              ar Raudupieti bija viņu saviļņojusi līdz
              ekstāzei, un, atgriezies vēlu naktī mājās, viņš
              bija sācis kārtot visus savus iegūtos manuskriptus.
              Viņam bija portfelī Šekspīra, Ģētes, Šillera
              un Heines darbi. Viņš bija tos sarindojis zināmā
              kārtībā un pēc šī sakārtojuma bija nodomājis
              manuskriptus nodot iespiešanai. Jau vakarnakti
              viņš bija atzīmējis tās firmas, pie kurām
              viņš gribēja griezties, to starpā arī Meijera
              un Spamera drukātavās Leipcigā. Bet tā kā
              bija jau vēlu, viņš bija atlicis sarakstīšanos uz
              šovakaru. </p>
              <p>"Cik tas muļķīgi," Olģerts domāja, pūzdams
              papirosa dūmus un raudzīdamies viņu zilajā virpulī.
              "Kas man tur ko priecāties, ka nesastapu
              šodien Jozofata kundzi un man nevajadzēja viņas
              priekšā atvainoties par vakardienu. Raudupietis
              un Raudupiete ir mūsu tautas lepnums
              un ja man būtu viņu dēļ desmit nakšu jāziedo
              un desmit viesības jāignorē, es to labprāt
              darītu. Un es pats? Vai es negribu būt izcilus
              stāvoklī pretim tiem, kuri piesavinājušies manieres
              un sabiedrisko etiķeti un uzskata to kā
              kādu svētumu? Mans personīgais lai paliek pats
              par sevi, bet sabiedriskā ideja nedrīkst no tā
              ciest. No šī vakara vairs ne." </p>
              <pb/>
              <p>Viņš piecēlās un, aizdedzinājis jaunu papirosu,
              sēdās pie rakstāmgalda.</p>
              <p>Pēc kāda brīža viņš paņēma aprakstītu loksni
              un pusbalsī lasīja: </p>
              <p>"Meijera Bibliogrāfiskam institūtam
              Leipcigā. </p>
              <p>Esmu nodibinājis savu latviešu grāmatu apgādniecību
              un griežos pie Jums ar lūgumu,
              vai Jūs nevarētu uzņemties iespiest rakstos
              manus izdevumus latviešu valodā. Es labi
              zinu, ka Jums, varbūt, nebūs visi latviešu
              burtu tipi krājumā, bet man domāt, ka tas
              nevarētu būt par traucēkli nodibināt ar Jums
              veikaliskas attiecības, kur Vācijā pastāv firmas,
              kas izgatavo trūkstošās gotu burtu latviešu
              zīmes. Mans priekšlikuma nolūks ir,
              nodibināt pirmos sakarus ar tik ievērojamu
              firmu, kā Bibliogrāfiskais institūts.</p>
              <p>Tādēļ lūdzu man paziņot, vai Jūs principā
              būtu ar mieru iespiest manus izdevumus
              un cik drīzā laikā Jums būtu iespējams
              uzsākt darbus. </p>
              <p>Augstcienībā </p>
              <p>O. Silarājs. </p>
              <p>NB. Gadījumā, ja es pārceltos uz Leipcigu,
              es domāju turpināt savas studijas vietējā
              universitātē un ja Jūs pārāk neapgrūtinātu,
              lūdzu man sniegt kādas ziņas par literatūras
              vēstures fakultāti pie Leipcigas
              augstskolas."</p>
              <p>Domas par literatūras studijām viņam bija uznākušas
              vēstuli rakstot. Viņš nebija par tām
              vēl izšķīries, bet gadījumā, ja viņam būtu jāpārceļas
              uz Leipcigu, viņš kādus pāra semestrus gribēja
              klausīties lekcijas šai priekšmetā.</p>
              <p>Tāda paša satura vēstules, tikai bez piezīmes,
              viņš norakstīja vēl kādām divām lielākām Leipcigas
              grāmatu spiestuvēm. Bet vienai Rīgas lielākai
              spiestuvei viņš deva tiešu pasūtījumu, "Hamletu" </p>
              <pb/>
              <p>un Ģētes dzejas iespiest vēl līdz Ziemassvētkiem.</p>
              <p>Tad viņš iebandrolēja abus manuskriptus un,
              ielicis vēstules kuvēros, ātri uzvilka mēteli un
              noveda šo savas apgādniecības pirmo veikalisko
              pastu uz dzelzceļa staciju un nodeva apdrošinātā
              veidā promsūtīšanai. </p>
          </div>
          <div type="chapter">
              <head>18.</head>
              <p>"Esat sveicināti, cienītā māksliniece," Stembera
              kundze uzrunāja Lidiju, sniegdama viņai roku.
              "Redziet, mēs paidagogi esam tik lieli pedanti,
              ka visu atminam un ko neatminam, piezīmējam.
              Jūs, bēz šaubām, būsiet jau aizmirsusi
              mūsu paviršo iepazīšanos šovasar un tikpat
              neinteresanto sarunu kupejā," viņa teica.</p>
              <p>"Nebūt nē, es ļoti priecājos par jūsu apciemojumu,
              ļoti cienītā direktrise," Lidija atbildēja.</p>
              <p>"Tas mani priecina. Es jau toreiz jums teicu,
              ar kādu prieku klausos jūsu priekšnesumos. Tie
              ir cildeni un sniedz lielu baudu. Tas pats man
              sakāms par jūsu personību: jūs man esat mīļa
              un pievilcīga. Un pie jums es nācu kā pie vecas
              paziņas. Es ticu arī, ka jūs manu pirmo
              apciemojumu neņemsat ļaunā, kaut tas arī būtu
              saistīts ar lūgumu un jūsu personas apgrūtinājumu."</p>
              <p>"Ja drīkstu jautāt, ar ko varu jums pakalpot,
              cienītā direktrise?" </p>
              <p>"Es vēl reiz uzsveru, ka mums paidagogiem
              ir pedantiska atmiņa un ne mazāk pedantiska
              uzbāzība. Man tā vien liekas, ka šīs divas īpašības
              galvenā kārtā atšķir mūs no citas brīvās
              un svabadi domājošās intelligences. Visa mūsu
              dzīve saistās ar tūkstoš pavedieniem šinī mūsu
              šaurās, garīgās dzīves aplokā. Tam vēl piebiedrojas
              rūpes par mūsu audzēkņu garīgām un materiālām
              klizmām. Tāpat man ka īstam paidagogam </p>
              <pb/>
              <p>nevar būt lielāka gandarījuma, kā savu audzēkņu
              garīgā attīstība. Bet nu tuvāk pie lietas.
              Es nāku jūs lūgt piedalīties mūsu gadskārtējā
              koncertā, kura skaidrs atlikums nāk par
              labu manas ģimnāzijās trūcīgiem audzēkņiem. Es
              jūs ļoti lūdzu, cienītā māksliniece, neliegt savu
              līdzdalību." </p>
              <p>"Es šaubos, vai manas vājās spējas varētu būt
              materiāli noderīgas jūsu spraustajam mērķim. Tur
              būtu vajadzīgi vairāk skanoši vārdi," Lidija iebilda.</p>
              <p>"Ak, tā nerunājat. Mani gadskārtējie koncerti
              nav priekš lielās publikas. Maniem koncertiem
              ir kamermūzikas raksturs. Tos apmeklē šīs mākslas
              veterāņi un mani bijušie audzēkņi, viņu un
              tagadējo skolēnu vecāki. Kā jūs zināt, šos koncertus
              labi apmeklē un es varu lepoties, ka tie
              izdodas mākslinieciski un materiāli augstākā mērā
              apmierinoši."</p>
              <p>Stembera kundze vēl daudz runāja par savu
              paidagoģisko darbību un savu skolu. Klausoties
              viņas vienkāršajā, sirsnīgajā runā, bija jāpārliecinājas,
              ka tai viņas audzēkņi un viņu garīgā
              attīstība bija sirds lieta. Tā mēdza runāt
              idejas cilvēki par savu dzīves mērķi. Tā runāja
              Olģerts par grāmatām, Lidija nodomāja. Un viņa
              nevarēja atteikt Stembera kundzei un deva
              savu piekrišanu. </p>
              <p>Gatavoties uz koncertu, kurā pēc divām nedēļām
              vajadzēja uzstāties, Lidijai bija īsti pa
              prātam. No pēdējām viesībām viņas vecāku namā
              bija pagājušas tikai kādas desmit dienas,
              bet tās bija šaubu un moku pilnas priekš viņas.
              Domu, ka Olģerts būtu to vakaru no viņas bēdzis,
              ka viņš viņu varētu nemīlēt, - Lidija šo domu
              nespēja līdz galam izdomāt: viņa pamira savās
              sāpēs. </p>
              <p>Bet neviens nedrīkstēja zināt par viņas skumjām,
              par viņas lielo mīlu, kuru tikko tagad viņa
              pati nojauta un kura nebija līdzīga tai aizraušanās </p>
              <pb/>
              <p>epizodei viņas dzīvē ar Tomašēvicu.
              Viņas attiecības ar Tomašēvicu bija kā ugunsziedu
              flirts, bet ne pati uguns kvēle. Kā viņa ilgojās
              pēc šīs dievišķīgās uguns un viņas liesmām.
              Viņa raudzījās savā dvēselē kā mūžīgā
              zvaigžņu apvārsnī un meklēja jaunus un atkal
              jaunus uzliesmojumus. Un dievišķā uguns dega
              un savās draudošās liesmās viņu visu apņēma.
              Tādos brīžos viņa sevī izjuta dziļu mieru
              un viņas sirds bija kā altāris, uz kura liesmo
              upuru sveces. </p>
              <p>Ārīgi dzīve ritēja Jozofata namā kā līdz šim.
              Jozofata kundze, dabūjusi no Lidijas zināt incidenta
              īsto cēloni, kādas dienas Olģertam vēl
              dusmoja. Bet būdama labsirdīga sieviete un netulkodama
              šo incidentu tuvāk pēc būtības, viņa
              Olģertam šo sadzīves formu rupjo neievērošanu
              piedeva. Viņa viņu mīlēja kā pašas bērnu. Viņa
              nebij vēl aizmirsusi, ka viņas pašas vecāki
              bija bijuši rokpeļņi un viņa dzimusi latviete.
              Protams, viņa nevarēja lepoties kā tāda, bet savu
              tautību nenoliedza. </p>
              <p>Bet vēl mazāk incidenta būtībā iedziļinājās Jozofats.
              Viņš skatījās no veikaliskā redzes stāvokļa,
              nešaubīgi ticēdams, ka Olģerts kā grāmatu
              izdevējs-tirgotājs nekur pasaulē neatradīs
              labāku iedzīvi, kā viņa teicami nostādītā veikalā.
              Ka Olģerts nebij pret Lidiju gluži vienaldzīgs,
              to arī viņš zināja. Viņš turpretim taisīja
              pats sev morāliskus pārmetumus, ka bija
              jau vasarā nācis uz fikso ideju pasludināt savas
              dzīves biedrenes šūpļa svētkos Lidijas un
              Olģerta saderināšanos. Viņam bija tagad nepatīkami
              atzīties, ka ar to bija ienesis savā ģimenē
              zināmu sarūgtinājumu. Lai savu kļūdu izlabotu,
              viņš centās būt visai mīļš un iztapīgs pret Lidiju
              un līdz ar to arī pret Olģertu.</p>
              <p>Lidija, izvadījusi Stembera kundzi, nosēdās pie
              Bechsteina flīģeļa un nodevās mūzikas studijām.
              Mūzikā viņa atrada apmierinājumu. Viņa iestudēja </p>
              <pb/>
              <p>techniski visgrūtākās Lista un Šopena kompozīcijas.
              Viņa atmeta arī agrāko kautrību, uzstāties
              atklātībā, un patiesi priecājās par Stembera
              kundzes uzaicinājumu. </p>
          </div>
          <div type="chapter">
              <head>19.</head>
              <p>No tās dienas, kad Olģerts bija nodevis savu
              izdevumu pirmo sūtījumu Rīgas spiestuvēm, bija
              jau pagājušas trīs nedēļas. Drukātavas bija
              uzņēmušās Šekspīra "Hamletu", Ģētes dzejas un
              Šillera "Laupītājus" iespiest rakstos līdz Ziemassvētkiem.
              Olģertam vienīgi nepatika šo darbu
              techniskais izvedums: vienkāršais papīrs, kāds
              uz ātru roku bija sadabūjams un nodiluši veca
              tipa burti.</p>
              <p>Bet viņš apmierinājās: galvenais bija viņa izdevumu
              saturs. Arējam tērpam viņš nodomāja
              piegriezt vairāk vērības savos turpmākos izdevumos,
              kurus viņš bija nolēmis nodot iespiešanā
              ārzemēs. </p>
              <p>Bet Leipcigas firmas ar savām atbildēm nesteidzās
              un tās, kuras bija paguvušas atsaukties,
              atteicās iespiest latviešu valodā. Viņas rakstīja,
              ka viņām neesot latviešu burtu. Šo burtu
              pagatavošana prasot lielus ieguldījumus. Neesot
              arī latviešu burtliču un tikpat bēdīgi stāvot ar
              korrektūrām, kuras būtu vairākkārt sūtāmas uz
              Krieviju un atpakaļ. No atbildēm izskanēja nevēlēšanās
              pasūtījumus pieņemt, kaut arī šī nevēlēšanās
              tika izteikta maskotos vārdos, un bija
              uzskatāma kā galīgi atraidoša.</p>
              <p>Bet Meijera bibliogrāfiskais institūts neatbildēja.
              Tas Olģertu uztrauca: kas gan varēja Meijeram
              būt par iemeslu ar atbildi vilcināties? Vai
              Meijers negribēja viņam tieši atteikt? Vēstuli
              viņš bija adresējis galvenam direktoram Dietcam,
              kuru viņš personīgi pazina, un ar kuru šad tad
              privāti sarakstījās. Ja firmai bija neizdevīgi viņa </p>
              <pb/>
              <p>pasūtījumu pieņemt, viņa varēja vienkārši atteikt,
              kā to citas firmas darīja. Un Dietcs no
              savas puses varēja ar dažām rindiņām pavēstīt
              tos iemeslus, kādēļ viņi atteic. Bet ne firma,
              ne arī Dietcs neatbildēja.</p>
              <p>Bija gaiša oktobra mēneša otrdienas pēcpusdiena.
              Olģerts sēdēja pie sava rakstāmgalda kantorī,
              bet darbs viņam lāgā neveicās: domas bija
              izklaidētas un viņš domāja par šī vakara balletu
              Marijas teātrī, jo Jozofatam bija abonements un
              arī Olģerts bija ielūgts. Balletā viesojās slavenā
              Kšesinskaja un tas bija savā ziņā liels notikums
              toreizējās Pēterpils mākslas pasaulē. Ikkuram
              bija zināmas valdošā cara attiecības pret
              šo mākslinieci, un kaut arī retumis, bet bija gadījumi,
              ka uz Kšesinskajas izrādēm ieradās pat
              ķeizars un galms, nerunājot par to izlasīto auditoriju,
              kas vispāri uz balletu līdz pēdējai vietai
              pulcējās. Visas ložas un parketu mēdza pildīt
              liegi čaukstošais zīds un mierīgi vizošais
              samts. Sieviešu kailās krūtis klāja smagiem, retiem
              dārgakmeņiem izgreznotas kakla rotas un
              lieli, tūkstošacaini briljanti, pa daļai paslēpušies
              zem augstām matu frizūrām masīvos zelta
              iekalumos un uz baltajām kā miroņa balzamētām
              rokām platīna gredzenos. Akmeņu vizma
              bija kā apburošs aromāts un viņu dzirkstis pārpildīja
              teātra telpas, uzliesmoja un dzisa kā senā
              pasakā. Bet Olģerts negribēja redzēt šo teiksmaino
              krāšņumu un klausīties mīlas čaukstienus
              pusapgaismotajā teātra telpā, - arī Lidijas
              trīsošos elpas vilcienus šovakar sev blakus nedzirdēt:
              viņš kavējās domās pie Meijera un viņu
              uztrauca Dietca klusuciešana. Kā gan izskaidrojama
              šī neakurātība pret viņu? Vai varbūt Meijera
              firmā bij notikušas kādas pārgrozības un
              kāda nelaime ar Dietcu, šo lielo grāmatu draugu,
              kurš bija bibliogrāfiskā institūta dvēsele?</p>
              <p>Te Olģerts atcerējās, ka šodien ir otrdiena un
              ka otrdienās parasti pienāk ārzemju apdrošinātais </p>
              <pb/>
              <p>pasts no Jozofata galvenā kommisionāra O.
              Forberga Leipcigā. Vai Meijers varbūt nesūtīja
              viņam atbildi caur kommisionāru Forbergu, kā
              parasti mēdz sūtīt rēķinus, prospektus un dažādus
              nesvarīgus paziņojumus, ietaupot ar to pasta
              izdevumus? Vācieši bija praktiski ļaudis un
              šo metodi grāmatniecības korespondencē dažas
              sevišķi lielas firmas, kurām daudz klientu, piekopj
              ar retu dedzību. Tai acumirklī ienāca kantorī
              pārdotavas māceklis un nodeva Olģertam
              pēcpusdienas pastu un starp citiem pasta sūtījumiem
              kommisionāra Forberga smago, liela formāta
              apdrošinātu vēstuli. Bet tanī pašā acumirklī
              bija dzirdami smagi soļi uz riņķa trepēm un
              māceklis vēl nebija paspējis kantori atstāt, kad
              ienāca Jozofats, tikko uzcēlies no diendusas, un
              apmierinoši smaidīdams tuvojās savam rakstāmgaldam
              iepretim Olģertam.</p>
              <p>Jozofata veikalā bija tā paraša, ka korespondenci
              attaisīja un promsūtīšanai parakstīja pats
              principāls, ja viņš veikalā atradās. Tādēļ arī
              Olģerts, tikko Jozofats bija apsēdies pie rakstāmgalda,
              pasniedza viņam nule kā pienākušo
              pastu. </p>
              <p>Aizkūpinājis cigāru, Jozofats vispirms caurskatīja
              vēstules. Pastkartes viņš pastūma vēstuļu
              blāķim apakšā, bieži vien tās nemaz nelasīdams
              un nododams Olģertam tālāk. Bet kā pirmo un
              vissvarīgāko viņš vērtēja kommisionāra O. Forberga
              vēstuli, un, izpūtis kuplu dūmu un nolicis
              cigāru uz pelntrauciņa, to ar papīra šķērēm atgrieza.
              Izgriezis no kuvēra markas, kuras tika
              iemestas kādā kastītē un katru gadu reizi
              pārdotas pastmarku krājējiem, viņš iemeta kuvēru
              papīra kurvī un sāka rūpīgi kārtot un iedziļināties
              sava kommisionāra bagātajā nedēļas
              sūtījumā.</p>
              <p>Tur bija pārsvarā dažādu firmu rēķini par
              izsūtītām grāmatām. Forbergs kā kommisionārs
              izdarīja visus iepirkumus vācu grāmatniecības </p>
              <pb/>
              <p>centrā Leipcigā un ik nedēļas izsūtīja dažus saiņus
              grāmatu uz Pēterpils muitas valdi, kur tās
              attiecīgu cenzoru izcenzētas izdeva adresātam.
              Forbergam bija izsniegts lielāks akkreditīvs un
              katru mēnesi viņš iesūtīja aprēķinu, pieskaitot
              klāt savus kommisijas procentus. Tā kā Jozofats
              neņēma grāmatas kommisijā, bet cietā rēķinā,
              tad aprēķināšanos ar ārzemēm, izņemot Meijeru,
              izdarīja Forbergs, kas viņa veikalniecisko
              aparātu ļoti atviegloja. Protams, Jozofatam bija
              priekš sava veikala plaši līdzekļi, kas citiem
              grāmatu tirgotājiem trūka, kuri tādēļ bija spiesti
              vest komplicētos kommisijas rēķinus un uzupurēt
              tam daudz darba spēka.</p>
              <p>Te Jozofats turēja kādu ceturtdaļformāta loksni
              abās rokās un to vairākkārt pārlasīja. Olģerts
              to vēroja un kļuva nemierīgs. Vai tā nebija
              Meijera atbilde viņam?</p>
              <p>"Mūsu draugs Dietcs ir miris," Jozofats teica
              un pasniedza Meijera firmas sēru vēsti Olģertam.</p>
              <p>"Es to jau paredzēju," Olģerts nāves ziņojumu
              saņemdams atbildēja. "Priekš kāda pusgada viņš
              man rakstīja, ka braukšot uz Šveici veseļoties.
              Un, kā ziņojums vēstī, viņš Šveicē arī miris."</p>
              <p>"Dietcs bija mūsu patiess draugs. Esiet tik
              labi un sastādiet līdzjūtības telegrammu Meijeram.
              Arī priekš bibliogrāfiskā institūta viņa
              nāve liels zaudējums."</p>
              <p>Olģerts paņēma loksni papīra un uzrakstīja
              Meijera telegrammas adresi. Bet telegrammas tekstam
              viņš pirmā mirklī neatrada vārdu. Viņš
              Dietcu personīgi augsti cienīja un bija viņa
              draugs. Viņš bija ievērojams, ideāls vācu grāmatnieks,
              ar plašu skatu un lieliem vilcieniem
              praktiskā darbā. Olģerts no viņa bija daudz
              ko piesavinājies un uzskatīja viņu par vācu grāmatniecības
              reformātoru. Pateicoties Dietca
              dzelzs enerģijai un apbrīnojamām darba spējām,
              Meijera institūts bija pēdējos 20 gados ienesis </p>
              <pb/>
              <p>jaunu rosību un rūpību savos izdevumos. Ne
              velti Meijera enciklopēdijas pārspēja Brokhauza
              un citus izdevumus, un bez šaubām bija vislabākās
              pasaules literatūrā. </p>
              <p>Šī ievērojamā vīra dzīves izcilus momenti piekala
              Olģerta domas un saviļņoja viņa dvēseli.
              Un viņam bija telegrammā šie momenti jaatzīmē
              un zināmā mērā jāpastrīpo. Tā savās domās
              nogrimis, viņš nevēroja Jozofatu viņa darbā,
              nedomāja arī par savu atbildi no Meijera.
              Bet neviļus pacēlis acis uz savu principālu, viņš
              redzēja, ka Jozofats vēl kādu ceturtdaļformāta
              loksni vairākkārt pārlasa un ka viņa seja pietvīkusi
              un acis uztraukumā izspiedušās. Bet nākošā
              acumirklī Jozofats ātri piecēlās, atgrūda ar
              troksni savu sēdekli un drebošām rokam, ne
              vārda neteicis, pasniedza Olģertam šo loksni. Un
              ne vārda neteicis, ātriem soļiem atstāja kantori.
              Pēc tam bija dzirdami viņa smagie soļi
              uz riņķa trepēm.</p>
              <p>Turēdams rokā pasniegto vēstuli, Olģerts lasīja:</p>
              <p>"Cien. kungs! </p>
              <p>Atbildot uz Jūsu vēstuli, mums ir tas gods
              Jums paziņot, ka mēs diemžēl nevaram uzņemties
              drukāt latviešu rakstnieku darbus. Mēs esam
              pārāk aizņemti paši saviem darbiem. Mums arī
              nav latviešu burtu tipi. Un mēs vispāri neiespiežam
              rakstos citu izdevēju manuskriptus. </p>
              <p>Attiecoties uz Jūsu vēlējumos, iestāties Leipcigas
              universitātē, mēs Jums ieteicam griezties tieši
              pie šīs augstskolas tuvāku ziņu ievākšanai.
              Bet no mūsu redzes stāvokļa mēs Jums neieteiktum
              iestāties universitātē: cik mums zināms,
              Jums ir augstskolas izglītība un Jūsu darbība
              grāmatniecībā mums labi zināma, kādēļ vēl speciālas
              zināšanas Jums kā grāmatu tirgotājam pa
              daļai liekas. Ir cits jautājums, ja Jūs domātu
              grāmatniecībā gūt papildinājumus. Pēdējā gadījumā </p>
              <pb/>
              <p>Jums mūsu institūts grib nākt visnotaļ pretīm
              un, ja mūsu firmā nerastos vakance, mēs
              Jūs ar lielāko prieku centīsimies pie sevis saistīt
              kā praktikantu. </p>
              <p>Augstcienībā </p>
              <p>Meijera bibliogrāfiskais institūts." </p>
              <p>Olģerts negribēja ticēt notikušam faktam, ka
              ar Dietca nāvi Meijera apgādniecība sekojusi citu
              firmu priekšzīmei un sūtījusi viņam atbildi kopā
              ar citiem papīriem caur kommisionāru Forbergu.
              Varbūt, ka te bija notikusi fatāla kļūda. Varbūt,
              ka tas bija likteņa pirksts, nostādīdams viņa
              dvēseles tieksmes visā kailumā, nemaskotas,
              atklātas. Viņš turēja vēl joprojām vēstuli rokā
              un to atkal un atkal pārlasīja. Tad viņš to, kā
              savas dzīves izšķirošu dokumentu, rūpīgi salocīja
              un paslēpa savā krūšu kabatā.</p>
              <p>Jozofats to vakaru vairs nenāca veikalā. Telegrammu
              Meijeram Olģerts viens pats sastādīja
              un nosūtīja. </p>
              <p>Bet īsi pirms veikala slēgšanas ieradās kalpone
              un ziņoja, ka kungi jau apģērbušies ceļā uz
              balletu, un lūdzot Silarāja kungu vairs neuzkavēties.</p>
          </div>
          <div type="chapter">
              <head>20.</head>
              <p>Uz teātri Jozofati brauca savā karietē. Staltu
              aizjūgu un divus melnus zirgus Jozofats nesen
              bija iegādājies. Viņš gan bija gribējis tos uzdāvāt
              savai otrai pusei uz viņas šūpuļa svētkiem,
              bet tā ka pasūtītā kariete nebija līdz tam vēl gatava,
              tad šī balva bija visai ģimenei, un karieti
              pēdējā laikā lietoja bieži Lidija saviem izbraukumiem.
              Kaut gan Jozofats personīgi līdz šim
              pie šādas ērtības nebija pieradis un to uzskatīja
              zināmā mērā par greznumu, tad tomēr drīz
              vien aprada ar domām, ka zirgi viņam nepieciešami </p>
              <pb/>
              <p>un ka viņš šādu greznumu var sev atļauties.
              Viņš bija atkal ievēlēts pilsētas domē
              un dzīvi piedalījās dažādās kommisijās, kuru darbība
              parasti norisinājās vēlos vakaros, un viņam
              bija apriebušies netīrie Peterpils važoņi,
              kurus tas līdz šim lietoja no sēdēm mājup atgriežoties.
              Bez tam labs aizjūgs pieder arī pie labā
              toņa, vismaz tais aprindās, ar kurām viņa ģimene
              uzturēja sakarus. </p>
              <p>Kad pajūgs piestājās pie teātra, Olģerts palīdzēja
              Jozofata kundzei un Lidijai izkāpt. Ceļā
              viņš bija visu laiku klusējis. Arī Jozofats ar kundzi
              un Lidiju visu ceļu klusēja. Dziļa nopietnība
              bija viņu sejās un Olģerts izjuta, ka Meijera
              atbilde un līdz ar to daži no šīs atbildes iztekoši
              fakti bija šās nopietnības cēlonis.</p>
              <p>Lidija bija ārēji mierīga. Bet sēdēdams karietē
              viņai līdzās, Olģerts instinktīvi juta, ka
              viņas locekļi dreb un krampji lauž viņas rokas.
              Viņš pavērās viņas sejā kādai gaiši apgaismotai
              ēkai garām braucot, un redzēja viņas acīs tās
              pašas dusmu dzirkstis kā to vakaru, kad viņš
              bija atstājis viesības un braucis pretīm Raudupietei.</p>
              <p>Kaut arī cars ar savu svītu un galmu uz izrādi
              nebija ieradušies, vakars pagāja pacilātā gara
              stāvoklī. </p>
              <p>Kšesinskaja šinī sezonā pirmo reizi uzstājās
              un dejoja debešķīgi. Viņas deja bija vispilnīgais
              ritma noskaņojums. Tā bija mūzika bez skaņām
              un dziesma bez vārdiem. Katrs viņas žests
              pauda dievišķu poēziju un viņas locekļi bija kā
              fleites un stabules, kuru skaņas ieglaužas mūsu
              dvēselē un apvij to ar samtu un zafira mirdzumu.
              Toreizējais Pēterpils Marijas teātra ballets
              bija pirmais pasaulē un Kšešinskaja viņa visspilgtākā
              priekšstāve un Čaikovska mūzikas plastiskā
              interprete.</p>
              <p>"Debešķīgi!" Olģerts izsaucās, sēdēdams Lidijai
              aiz muguras. </p>
              <pb/>
              <p>"Vai jūs ballets tā sajūsmina?" Jozofata kundze
              iebilda. </p>
              <p>"Es sajūsminos par visu daiļu un krāšņu," Olģerts
              atbildēja.</p>
              <p>"Un arī par skaistām sievietēm?" Jozofata kundze
              jautāja. </p>
              <p>"Līdz šim vēl nē. Šīs kaislības es vēl nepazīstu."</p>
              <p>Lidija, kura bija klusējusi, piecēlās.</p>
              <p>"Es braukšu uz māju, - es nejūtos vesela.
              Karieti es atsūtīšu atpakaļ," viņa teica mātei un
              gāja uz ložas izeju.</p>
              <p>Olģerts, dzirdējis viņas vārdus, tai sekoja un
              sniedza virsdrēbes. </p>
              <p>"Vai atļausat man jūs pavadīt?" viņš prasīja,
              kad Lidija bija saģērbusies. </p>
              <p>"Pateicos. Es negribu jūs traucēt šī vakara
              baudījumā," viņa atbildēja un uz Olģerta nepaskatījusies
              izsteidzās koridorā.</p>
              <p>Kad Lidija bija aizbraukusi, arī Olģerts atvadījās
              no Jozofatiem un atstāja teātri. Viņš
              gāja kājām uz māju, jo gribēja koncentrēt savas
              domas, kuras kā ugunīgas bultas karsēja viņa
              smadzenes. Izgājis uz ielas, viņš vairs nedomāja
              par balletu, Kšesinskajas spēli un Čaikovska
              mūziku: viņam bija no tā visa jāatsvabinājas,
              sevi jāšķīsta, lai viņš būtu cienīgs tā
              lielā upura, kuru viņš bija izraudzījies. Un šis
              upuris bija viņa es, viņa sāpju pilnā un nemierā
              kūstošā dvēsele. Nevienam pāri nedarīt, nevienu
              neapvainot, bet visus sarežģījumus ņemt uz
              sevi un no sava kļūmīgā stāvokļa, kurā viņš
              bija iestidzis, iziet cienīgs sava lielā dzīves uzdevuma,
              kas viņam stāvēja vēl priekšā. Viņš
              acumirklī nezināja, kas viņam darāms, kas atmetams:
              viss viņam galvā jaucās vienā kopējā
              masā, - Raudupietis Sibirijā un Raudupiete Rīgā,
              Lidija, kuru viņš mīlēja un jutās dziļi apvainojis,
              nelaiķis Dietcs, kuru viņš kā grāmatnieku
              augsti cienīja un kura vadībā viņš bija nodomājis</p>
              <pb/>
              <p>piesavināties vēl visu to, kas viņam kā izdevējam
              trūka, tad Meijera paviršā vēstule, korespondence
              ar pedantiskajām Rīgas spiestuvēm, kurām
              nebija ne burtu, ne gaumes, un atkal Raudupietis,
              Lidija, Irena Brutana jaunkundze, Dietcs
              un Meijers. Visas šīs personas viņam bija tuvas
              un apgaroja līdz šim viņa dzīves atmosfairu
              ar dvēseli pacilājošu vīraku un attālināja viņu
              no ikdienības. Bet nu bija notikusi kollizija šo
              personu starpā un degpunktā stāvēja viņš 
              vienīgi viņš, sapņaini naivais... Kas viņam tagad
              bija darāms? Vai vēl bija domājama agrākā
              saskanība, kur Dietcs bija miris un viņa Leipcigas
              ceļojums bija jāatliek, un Lidija viņam dusmoja
              un Jozofati jutās apvainoti? </p>
              <p>Viņam kļuva karsti, viņš atpogāja mēteli un,
              noņēmis cepuri, gāja lēnākiem soļiem gar Katrīnas
              kanāla malu. Reti kāds viņam nāca pretim.
              Šur tur pie debess pamirdzēja reta zvaigzne,
              bet mākoņi drāzās virs galvas tik tuvi, ka
              viņš sajuta viņu auksto dvašu. Mājās tāds viņš
              nevarēja iet - viņam būtu jānosmok istabā, viņa
              domu nesakarīgums viņu tuvinātu ārprātam.
              Viņš nogriezās Ņevas prospektā, kur arī šobrīd
              mudžēja gājēji pa trotuāru abās pusēs, un tramvaji,
              automobiļi un ormaņi nepārskatāmās rindās
              vijās savā starpā. Tur snauda Kazaņas katedrāle
              ar savām baigajām kolonnām un viņas kupolu
              zelts tinās mākoņu dzestrajos apkampienos.
              Notālēm bija redzams miglas sabiezējumā
              rātūža stundenis, neskaidri rādīdams vienpadsmito
              stundu. Viņš automātiski sasniedza Miķeļa ielu
              un palika stāvam. Kas viņam pilsētā bija
              darāms? Nē, ārā no pilsētas, uz salām, kur nav
              cilvēku, kur nav trokšņa, kur, varbūt, nav drēgnas
              miglas. Mēchaniski viņš iesēdās ļichačā. Kučiers
              pievilka grožus un zirgs sāka aulekšot.</p>
              <p>Kad Olģerts atgriezās no salām un piebrauca
              pie Jozofata nama vārtiem, bija jau pāri pusnaktij.
              Izrēķinājies ar važoni, viņš pieklauvēja </p>
              <pb/>
              <p>pie vārtiem, kurus naktssargs atslēdza un viņu
              ielaida tumšajā sētā. Iedams pār pagalmu,
              viņš vērsa skatus uz Lidijas logiem: aiz biezajiem
              aizkariem bija vēl gaisma, - Lidija vēl
              negulēja. Kad viņš bija sasniedzis savu dzīvokli
              un to apgaismojis, arī viņš nolaida logu aizkarus:
              visam līdzšinējam bij gals; šinī stundā bija
              jāizšķiras viņa liktenim un viņš pats gribēja būt
              sava likteņa lēmējs un noteicējs. </p>
              <p>Viņš bija ar sevi skaidrībā. Uz salām, nakts
              vientulībā, viņš bija atradis pats sevi un šķīstījis
              savu dvēseli viņas tieksmēs. Viņa attiecības
              pret Raudupieti un viņa dzīves biedreni, pret
              tiem daudzajiem literātiem, ar kuriem viņš bija
              savas apgādniecības lietās stājies sakaros, bija
              priekš viņa dzīves izšķirošas: šīs attiecības viņš
              nedrīkstēja pārtraukt un diskreditēt, tās bija
              kļuvušas par viņa dzīves nervu un viņa ilgu lolojumu.
              Viss, kas šīm attiecībām stājās ceļā, bija
              atmetams un apkarojams. Te nebija nekādas
              izšķirības, - vienalga, vai viņš pats asiņotu un
              viņam līdzi ciestu Lidija, ja viņa būtu viņa dzīvē
              par šķērsli un traucējumu. Tik tālu viņš bija
              ar sevi skaidrībā. </p>
              <p>Neskaidra un sarežģīta viņam šķita vēl tā situācija,
              kādā viņš ar Lidiju atradās, un viņš bija
              vēl neziņā, kā šo situāciju noskaidrot, atrast no
              tās izeju. Tagad, kur viņa dzīves svari bija nosvērušies
              pretējā virzienā, viņš juta, cik ļoti viņš
              Lidiju mīlē un cik svēti viņam bijuši tie brīži
              viņas sabiedrībā, kad viņš kā estēts tos bija
              baudījis.</p>
              <p>Viņš atcerējās viņas liegās trīsas, viņas kūsošo
              mīlu, lūdzošo dvēseles atspulgu viņas acīs,
              viņš atcerējās viņas kaislīgo uzbudinājumu Somijas
              jūrmalā, kad viņš bija neveikli iebildis par
              viņas mīlu pret Tomašēvicu: viņš atcerējās savu
              pēkšņo aiziešanu no viesībām un kā Lidija viņu
              bija izvadījusi, - pārmetoši, lūdzoši. Un vēl
              daudz sīkumus viņš atcerējās no pēdējiem četriem </p>
              <pb/>
              <p>gadiem, kad viņš bij ticies dien no dienas
              ar Lidiju un vērojis viņas mīlu, kura bija nobriedusi
              gatavībai. Un ja viņš līdz šim bija estēts,
              savaldīdams kaislību un jūtu pārmēru, tagad, atrazdamies
              neveiklā stāvoklī pret Lidiju, viņš vēlējās
              viņu skaut savos apkampienos, viņai atbildēt
              ar savu mīlu, viņu skūpstīt un atkal skūpstīt.
              Viņai nestāstīt vairs par sevi un savu jaunību,
              bet runāt vienīgi par mīlu un viņu, Lidiju,
              viņas skaistumu un jūtu cēlumu. </p>
              <p>Olģerts ātriem soļiem tuvojās logam un spēji
              atvilka aizkarus: Lidijas istabā bija vēl gaisma,
              kura zagšus lauzās uz āru gar biezo aizkaru malām.
              Viņa vēl negulēja. Vai viņa domāja par
              viņu? Vai viņa tam vēl dusmoja? Jā, viņa dusmoja:
              to viņš vakar vakarā teātrī lasīja viņas
              acīs. Viņas dusmas bija saģiftētas ar naidu un
              augstprātību, - to viņš pirmo reizi izjuta. Vai
              Lidija viņu kā gļēvuli nenicināja? Kādu varonību
              viņš līdz šim bija parādījis un iekš kam
              vispāri pastāvēja viņa varonība? Vai iekš tam,
              ka viņš pats kā askēts dzīvoja un ar savu dzīvi
              nokāva Lidijas jaunību? Un kādai varonībai viņš
              bija izredzēts vēl tagad?</p>
              <p>Vai tā būtu varonība, ja viņš rītu mestos Lidijas
              priekšā ceļos un atklātu viņai savu mīlu?
              Vai viņa tam tagad ticētu, kur viņš visu laiku
              bija klusējis un tagad, pēc savām neveiksmēm
              kļūtu uz reizi runīgs? Vai viņa nepētīs dziļāk tos
              iemeslus, kas viņu, Olģertu, pamudinājuši spert
              šo soli, viņai nezinot? Un ja viņa pētīs - ko
              viņam atbildēt? Sacīt patiesību? Atklāt viņai
              savus sirds noslēpumus? Vai Lidiju sajūsminās
              viņa dvēseles tieksmes, viņa dzīves mērķu izredzes?
              Viņa bija dzīvei un mīlai nobriedusi sieviete,
              bet viņš naīvs sapņotājs, kas dzīvi vēl negribēja
              baudīt, vēl bij atturīgs mīlā un viņas
              baudu vēl nebija izjutis. </p>
              <p>Un pirmo reizi kopš četriem gadiem Olģertam
              uznāca domas: vai Lidija viņu mīl? Tās bija </p>
              <pb/>
              <p>kā dzirkstis tumšā naktī, kas ceļinieku pārmaiņus
              uzbudina un iepriecina, kairina viņa nervus
              un saspīlēto gara stāvokli uz brīdi padara trulu.
              Kaut tikai dzirkstis vien, bet ceļinieks redz šinīs
              dzirkstīs sava ceļa gala punktu un vai nu
              viņa cerības piepildās vai izgaist no jauna bezgalībā?
              Un arī Olģertu šī piepēšā doma uz brīdi
              apžilbināja un aprāva viņa nervu sistēmas
              darbību. Viņa locekļi kļuva nevarīgi un viņš
              tikko noturējās kājās, pieķerdamies ar vienu roku
              pie loga aizkariem. Un pavēris skatu uz Lidijas
              logu, kurā vājā gaisma bija izdzisusi, viņš
              aizstreipuļoja līdz dīvānam un nokrita uz tā.</p>
              <p>Bija jau tuvu rītam, kad viņš piecēlās. Dažādas
              varbūtības viņam tuvojās un no viņa atkal
              attālinājās, varbūtības, kas viņu uz brīdi ielīgsmoja, bet
              tad izgaizdamas padarīja vēl drūmāku.
              Jā, ja Lidija būtu ar viņu koķetējusi un
              viņš būtu priekš viņas visus šos gadus bijis tas
              pats spēļu priekšmets, kā Tomašēvics, kam viņa
              tik asprātīgi veikli bija parādījusi durvis? Ja
              viņa šo mīlas manevri būtu izvedusi uz savu
              vecāku ierosinājumu, kur viņš bija veikalā nepieciešams
              un atdeva firmas interesēm visas savas
              spējas? Ko gan nozīmēja šī pēkšņā draudzība
              ar docentu Stemberi, Stembera kundzes dēlu,
              kurš pēc Lidijas uzstāšanās ģimnāzijās koncertā
              bija taisījis Jozofata ģimenei vizīti? Arī veikalā
              bija Jozofats docentu ar retu uzmanību saņēmis,
              ievedis kabinetā un, ar Olģertu iepazīstinādams,
              teicis, ka jaunais docents piedāvājot kādu
              zinātnisku manuskriptu. Pret zinātniskiem
              rakstiem, sevišķi jaunu zinātņu vīru darbiem, Jozofats
              līdz šim bija izturējies atraidoši; bet docentam
              viņš bija apsolījis izdot viņa disertāciju.
              Vai Lidijas augstprātīgā izturēšanās teātrī nebija
              vedama ar to sakarā? </p>
              <p>Olģerts paskatījās pulkstenī, - bija jau seši.
              Sētā bija dzirdami soļi un sētnieka rīkošanās
              uz darbu. Lielas lietus lāses sitās rūtīs un Olģerts </p>
              <pb/>
              <p>juta it kā šīs lāses slacinātu viņa karsto
              pieri. Viņš nejuta nekāda noguruma, viņš visu
              nakti bija cīnījis savu dvēseles traģēdiju, bet
              vēl bija pusceļā. Tāds viņš nedrīkstēja rādīties
              Jozofatam - viņš, savā lepnumā aizkārts, pazemināts.
              Viņš sev nepārmeta, ka ar savu līdzšinējo
              nenoteiktību pats pie visa vainīgs par
              to viņš nedomāja. Lepns, uzvaras cienīgs, viņš
              gribēja būt arī tagad.</p>
              <p>Īsi pirms astoņiem viņš piecēlās no rakstāmgalda,
              un turēdams vienā rokā aprakstītu loksni,
              ar otru atspiedies uz krēsla atzveltnes, lasīja: </p>
              <p>"Augsti cienītā Lidijas jaunkundze! </p>
              <p>Kopš ilgāka laika radusies mūsu starpā
              tā draudzīgā satiksme, kas mūs neapzinīgi,
              bet pakāpeniski tuvinājusi augstākas dzīves
              izpratnei. Šī izpratne var būt divējāda: spēja
              aizraušanās mīlas izplūdumā, vai arī estētiska,
              dievišķīga jūtu dzīve.</p>
              <p>Mēs esam tuvinājušies otrai - estētiskai
              jūtu dzīvei, kas mūs vienojusi tūkstošiem pavedienu.
              Es jums izsaku savu visdziļāko pateicību
              par tiem mirkļiem, kad mēs pieskārāmies
              mūsu dvēseles akordiem, kuri ne retumis
              ieskanējās mūsu sirdīs un izplūda dievišķīgā
              simfonijā.</p>
              <p>Bet es esmu nokļuvis pie savas dzīves jaunradīšanas
              posma un sevi jautāju: kas būs
              mans ceļa biedrs? Es neuzdrošinos jūs aicināt,
              jo esmu pats neziņā, kurp mani vedīs
              mana nemierīgā dzīve. Šī dzīve būs rūpju
              pilna, bet arī priekā svaidīta, - līdzīgi tai
              neskaidrībai, kas mūs tuvināja un vienoja
              līdz šim. Un būdams neskaidrībā pats ar
              sevi, es esmu neziņā, vai man saistīt jūsu
              dzīvi ar savējo. Es nezinu, vai mans dzīves
              prieks varētu būt arī jūsu un vai mans
              dzīves mērķis atradīs atbalsi jūsu dvēselē.
              Un pārbaudīdams pats sevi, es jūs lūdzu noskaidrot </p>
              <pb/>
              <p>savas dvēseles tieksmes, atbrīvot sevi 
              no visiem iespaidiem, varbūt, pie jūsu
              māsas ārzemēs. </p>
              <p>Ticat man, Lidijas jaunkundze, ka es šīs
              rindiņas rakstu ar grūtu sirdi. Bet es paļaujos
              uz jūsu sirds skaidrību. </p>
              <p>Jūs padevīgi un augsti cienīdams</p>
              <p>Olģerts Silarājs."</p>
              <p>Pēterpilī, oktobrī 19.. </p>
              <p>Atsēdies no jauna pie rakstāmgalda, Olģerts
              šo vēstuli ielika kuvērā un adresēja Lidijai Jozofata
              jaunkundzei. </p>
              <p>Tad viņš paņēma jaunu loksni un rakstīja dažas
              rindiņas Jozofatam: </p>
              <p>"Ļoti cienīts K. Jozofata kungs. </p>
              <p>Klāt pielikto vēstuli lūdzu pasniegt ļoti cienītai
              Lidijas jaunkundzei. Es atvainojos, ka
              Jūs ar to apgrūtinu, bet mans stāvoklis pret
              Lidijas jaunkundzi un Jūsu ģimeni mani uz
              to spiež. </p>
              <p>Jūs patiesi augsti cienīdams </p>
              <p>Olģerts Silarājs."</p>
              <p>Pēterpilī, oktobrī 19. </p>
              <p>lelicis šīs rindiņas kopā ar Lidijai adresēto
              vēstuli lielāka formāta kuvērā, viņš to adresēja
              K. Jozofata kungam. </p>
              <p>Tad viņš ātri pārģērbās un gāja uz kafeju,
              jo pulkstens bija jau astoņi. </p>
              <p>Izdzēris ēdamistabā tasi melnas kafijas, viņš
              nolika vēstuli uz Jozofata kuvēra un ātriem soļiem
              gāja pa šauro koridoru uz kantori. Iedams
              garām Lidijas istabai, viņš iekšķīgi sastinga. Bet
              durvis uz Lidijas istabu bija slēgtas, arī Jozofatu
              guļamistabā, pretim Lidijas istabai, valdīja klusums.</p>
              <pb/>
          </div>
          <div type="chapter">
              <head>21.</head>
              <p>Lidija dzirdēja Olģertu ejam uz kantori. Visu
              nakti viņa bija bijusi nomodā un tikai uz rīta
              pusi mazliet iemigusi. Viņa bija vērojusi Olģertu
              pārnākam mājās un cik viņai tas bija no savas
              istabas iespējams, arī viņa kustības viņa dzīvoklī.
              Redzēdama, ka Olģerts, pašķīris aizkarus,
              bija ar visu profilu nostājies pie loga un raudzījās
              uz viņas istabu pāri pretim, viņa nebija
              izturējusi un gaismu nodzēsusi, devusies pie loga.
              Ko gan citu viņš nakts tumsā meklēja, ja ne
              viņu, Lidiju. Vai viņa skats neieurbās viņas istabā
              un viņu nemeklēja? Lidija juta šo skatu, instinktīvi
              izjuta Olģerta tuvumu un viņas dvēsele
              priekā ielīgsmojās. Viņa nedomāja vairs par
              Olģerta korespondenci ar Meijeru, viņa aizmirsa
              tumšās ainas, kuras māte viņai bij iztēlojusi, runādama
              par Olģerta noslēpumaino dabu, sakarā
              ar šo vēstuli. Tie visi bija dzīves sīkumi. Tur
              viņš tagad stāvēja un raudzījās nakts tumsā un
              pētīja viņas kustības. Viņš viņu mīlēja...</p>
              <p>Ilgi viņa bija stāvējusi pie loga, arī tad vēl,
              kad Olģerts bija aizkarus savam logam nolaidis
              un tikai neskaidra gaisma lauzās cauri tūka bārkstīm,
              sakusdama ar tumsu pagalmā. Tad viņa
              bija aizdegusi uguni un tai pašā vieglajā nakts
              tērpā, kādā no gultas bija cēlusies, kavējās vēl
              pie atklātā loga, pētīdama, vai arī pāri pretim
              nepakustēsies aizkars un Olģerts aiz tā neparaudzīsies.
              Jā, cik laimīga viņa būtu, ja tas notiktu!
              Tad viņai nebūtu ne mazāko šaubu, ka arī
              viņš šai nakts klusumā tiecas pēc viņas, vienīgi
              par viņu domā un pēc viņas kaist. Bet ne
              mazākās dzīvības zīmes pāri pretim nebija redzamas.
              Visu nakti, līdz agrai rīta stundai, gaismu
              izdzēsusi un pagriezusi savu gultu tā, ka
              caur neaizklāto logu varēja vērot katru Olģerta
              kustību, viņa nekā nebija varējusi saskatīt. Un
              arī rīta stundā, tikko pamodusies, viņa vērsa savus </p>
              <pb/>
              <p>skatus uz turieni un saskatīja to pašu neskaidro
              apgaismojumu, kurš rīta ausmā bija atbaidoši
              vienmuļš.</p>
              <p>Kad Olģerts bija nogājis kantorī, viņa piecēlās
              un, viegli apģērbusies, izgāja zālē. Šai uztrauktā
              gara stāvoklī viņa piesēdās pie flīģeļa
              un sāka improvizēt, iekam pārgāja uz kādu Čaikovska
              kompozīciju.</p>
              <p>Zālē ienāca Jozofats, kurš bija šodien neparasti
              agri piecēlies, un pie Lidijas piegājis, viņu
              noskūpstīja.</p>
              <p>"Vai princesīte labi gulējusi?" viņš piespiesti
              smaidīdams jautāja.</p>
              <p>"Pateicos", Lidija atbildēja, raudzīdamās tēva
              nogurušās acīs. </p>
              <p>"Iesim brokastot. Mūzika tukšā dūšā un tik
              agrā rīta stundā vedina uz grūtsirdību," viņš
              teica, apskāvis Lidiju, kura tēva uzaicinājumam
              sekodama bija piecēlusies. </p>
              <p>Viņiem sekoja Jozofata kundze, kura parasti
              brokastoja ar savu laulātu draugu vienkopus, un,
              saskūpstījusies ar Lidiju, ieņēma savu vietu pie
              galda. </p>
              <p>Jozofats, tikko apsēdies, sniedzās pēc Olģerta
              vēstules, kuru viņš pazina no rokraksta, un paņēmis
              galda nazi, ne vārda neteicis, to atgrieza. </p>
              <p>Jozofata kundze un Lidija sekoja viņa nervozām
              kustībām. </p>
              <p>Izlasījis vēstuli, Jozofats to pasniedza savai
              otrai pusei un ar dziļu nopietnību nodeva Lidijai
              otru vēstuli. </p>
              <p>Lidija saņēma vēstuli drebošām rokām. Viņa
              izjuta vēstules izšķirošo nozīmi priekš sevis. Viņa
              gribēja atstāt vecākus pie galda un doties
              uz savu istabu. Neviens, arī vecāki nedrīkstēja
              vērot viņas dvēseles saviļņojumu šinī svarīgajā
              momentā. Viņai šķita saprotama Olģerta noslēgtība
              šinī naktī, kur līdz austošam rītam viņa dzīvoklī
              nebija dzisusi uguns un viņš, mājās pārnācis,
              bija pirmos skatus vērsis uz viņu. Un apzinādamās, </p>
              <pb/>
              <p>ka viņa beidzot lauzusi Olģerta ledaino izturēšanos
              pret sevi, ka viņa uzvarējusi, viņa piemirsa
              vecāku klātbūtni un ātri uzplēsa vēstuli. </p>
              <p>Izlasījusi, viņa acumirkli mēmi raudzījās rokrakstā.
              Viņas locekļi sastinga un viņas dvēselē
              kaut kas pārtrūka. Vēstule viņai izslīdēja, un
              seju abām rokām apklājusi, viņa spēji atgrūda
              krēslu un aizsteidzās uz savu istabu. </p>
              <p>Jozofats ar kundzi saskatījās, ne vārda pirmā
              mirklī nerunādami. </p>
              <p>Jozofats savām mazām rociņām rīkojās ar kafijas
              tasi un iestrēba kafijas malku. Viņš bija
              ārēji mierīgs un pūlējās savu uztraukumu apslēpt.
              Viņa kundze, pazīdama tā raksturu, tādos brīžos
              arī klusēja: nevietā izteikts vārds varēja samaitāt
              situāciju. Bet tā ka viņa aizvien bija turējusi
              Olģertu aizdomās un bija šīs aizdomas nereti
              izteikusi, viņa nenocietās pirmā neuzsākusi valodu.</p>
              <p>"Ko tas viss nozīmē?" viņa jautāja, mērīdama
              acīm Olģerta vēstuli, kura turpat gulēja uz
              galda. </p>
              <p>Jozofats, norijis dažus kumosus un uzstrēbis
              kafiju virsū, atbildēja: </p>
              <p>"Tas ir nepiedzīvojuša jauna cilvēka pirmais
              solis sirds lietās. Tagad šis solis ir sperts un no
              tā atkarāsies viss turpmākais."</p>
              <p>"Esi tik labs un pasniedz man to otru vēstuli."</p>
              <p>Bet Jozofats, iztukšojis kafijas tasi, noslaucīja
              servjetē savas sirmās ūsas un servjeti no jauna
              kārtīgi salocījis, nolikdams to uz sava šķīvja,
              sniedzās pēc vēstules un sāka to pats lasīt. Izlasījis,
              viņš to pasniedza kundzei un ne vārda
              neteicis uzcēlās un iegāja guļamistabā. Tā bija
              viņa paraša, visos svarīgos dzīves momentos ieslēgties
              guļamistabā un taisīt savus slēdzienus.
              Un jo lieta bija svarīgāka, viņa promenēšana tanī
              ilga pusdienām.</p>
              <p>Jozofata kundze, kā sieviete, uzņēma Olģerta
              vēstules saturu pēc būtības: viņa tanī izprata tiešu </p>
              <pb/>
              <p>Olģerta atteikšanu Lidijai. Vēstuli vairākkārt
              pārlasījusi, viņa noraudājās, kā māte, juzdama
              Lidijai līdz. Šis sitiens bija viņai smags, jo viņa
              mīlēja Olģertu, kurš zem viņas acīm bija izaudzis
              un par kuru viņa ar mīļu sirdi bija rūpējusies.
              Viņa pazina tā krietno raksturu un skaidro
              sirdi un nešaubījās, ka Lidija būtu laimīga
              kā viņa dzīves biedrene. Bet kā latviete, pazīdama
              savas tautas raksturu, kurš ir nemiera
              pilns kā vispasaules jūras ūdeņi un reti kad
              stājas sacelties bangās un atkrist bezdibeņu dzelmēs,
              viņa jau sen izjuta un zināja, ka Olģerts
              neapmierināsies ar to laimi, ko viņam sniegs Lidija,
              ar to mierīgo bezrūpju dzīvi, kuru viņš
              pats pa daļai sagatavojis viņu veikalā, bet izstieps
              rokas pēc cita vēl nezināma, ko viņš pats
              vēl nenojauš un neaptver. Tā mūžīgā meklēšana
              un neapmierināšanās ar sevi, tas iedzimtais nemiers
              un ilgas pēc kā labāka un nenojaužamā.
              Un spējais uzliesmojums bez aprēķina un loģikas
              pavediena. Kas viņu varēja saukt uz Leipcigu,
              kur viņš jau augstskolas izglītību bija baudījis.
              Ko viņam varēja vēl sniegt sausās profesoru
              lekcijas par literatūru, kur viņš to jau
              labi pārzināja? </p>
              <p>Rakstniecībā Olģerts nekādus mēģinājumus vēl
              nebija uzrādījis un daži sīkāki rakstiņi par grāmatniecību,
              cik viņa zināja, nevarēja būt par
              iemeslu viņa braucienam uz ārzemēm. Un savā
              vēstulē viņš gaiši runāja par savu dzīves mērķi.
              Jā, par kādu? </p>
              <p>Kad viņa iegāja pie Lidijas, viņa bija savās
              sāpēs apmierinājusies, un, nākusi pie slēdziena,
              Lidijai Olģerta vēstules patieso saturu vēl slēpt,
              ja tā savā pirmā uztraukumā to pati nebūtu izpratusi.
              Bija jāatrod vidus ceļš, varbūt jāpieņem
              Olģerta priekšlikums, Lidijai braukt pie māsas
              uz ārzemēm, kur viņa apmierināsies un varēs
              pārredzēt savu stāvokli. Spējā uztraukumā
              Lidija varēja izdarīt kādu neprātību. Te laiks </p>
              <pb/>
              <p>bija lietojams kā zāles. Un ārzemēs Lidija, nākusi
              citā atmosfairā, bez šaubām, varētu dziedināt
              savas brūces. Viņai bija tēva lepnā daba
              un viņas augstprātība varēja spēlēt arī šinī
              gadījumā to pašu lomu, kā ar viņas pirmo
              sakaru pārtraukšanu ar Tomašēvicu. </p>
              <p>Kad viņa ienesa Lidijai Olģerta vēstuli, viņa
              to atrada sakrustotām rokām uz dīvāna sēžam un
              stīvi raugāmies ovālajā spogulī sev pretim. Viņas
              seja bija bāla, bet ar dažiem sārtiem plankumiem,
              kas liecināja par dvēseles satricinājumu.
              Viņas lūpas nervozi trīcēja un lielās acīs, kā divas
              zvaigznes, vēl mirdzēja asarās.</p>
              <p>Jozofata kundze nosēdās Lidijai blakus uz dīvāna
              un viņu viegli ar vienu roku apskāva. </p>
              <p>"Še, es tev atnesu šo vēstuli," māte uzsāka. </p>
              <p>Bet mātes runa bija kā dzelons Lidijas brūcēs
              un viņa skaļi izsaucās: </p>
              <p>"Es šo pazemojumu neizturēšu! Es šo jauno
              pārbaudījumu neizcietīšu!"</p>
              <p>"Lidija, bērns, apmierinies. Tas nebūt nav pazemojums,
              ka Olģerts tev ieteic apdomāšanos.
              Tas mīlestības lietās parasts. Jāņem arī vērā,
              ka viņš vēl liels bērns, es gribētu teikt, profāns
              sirds lietās. Vai viņam nav bijis izdevības
              ar tevi personīgi izrunāties? Bet viņš to nav
              darījis aiz biklības, būdams pārāk atturīgs," māte
              runāja.</p>
              <p>"Nē, viņš man atteic. Es esmu viņam ar savu
              uzbāzību apnikusi." </p>
              <p>"Es vēstuli vairākkārt pārlasīju, bet atteikšanu
              neesmu izlasījusi. Tu vēstules saturu bez šaubām
              būsi pārpratusi."</p>
              <p>"Ak, šis kauns, šis kauns!" Lidija izsaucās un
              aizsedza abām rokām seju. </p>
              <p>Jozofata kundze redzēja, ka ar vienkāršu mierināšanu
              pie Lidijas nekas nebūs panākams: viņa
              bija savā pašlepnumā dziļi aizkarta. Šai jūtu uzbudinājumā
              viņa redzēja vienu un to pašu un
              tā bija viņas nelaime: Olģerts viņu nemīlēja. </p>
              <pb/>
              <p>Viņš runāja savā vēstulē par visu citu, par gara
              pacilātību, dvēseles neskaidrību, par savu dzīves
              mērķi, bet ne par savu mīlu pret viņu. Viņš
              neilgojās pēc šīs mīlas, viņš nesprauda robežas
              viņas prombūtnei ārzemēs, bet runāja sausā, filozofiskā
              valodā un spieda viņu piemēroties savai
              iegribai. Jā, viņš tai diktēja šo iegribu un
              rēķinājās ar viņas paklausību. Jā, viņai klausīt
              tāpat kā līdz šim visiem viņa untumiem,
              kuriem nebija robežu. Vienkārši klausīt viņa mājieniem,
              klausīt un ciest.</p>
              <p>Kad Jozofata kundze bija aizgājusi un Lidija
              palikusi viena, viņa mazliet nomierinājās. Turēdama
              sev klēpī nelaimi vēstošo papīra loksni,
              viņa piespiedās būt aukstasinīga un izburtot no
              katra Olģerta teikuma un vārda viņu būtību un
              nozīmi. Varbūt mātei bija taisnība, ka viņa Olģertu
              pārpratusi. Visus šos gadus viņš nekad viņai
              nebija glaimojis un bij bijis lielākā mērā
              nosvērti atturīgs. Un šī atturība bija viņu, Lidiju,
              pievilkusi. Viņa pie tās bija pieradusi un
              kristallizējusi savas jūtas no viņai iedzimušā vulgārisma.
              Jā, ko gan citu Olģerts varētu tagad
              teikt, rakstīdams viņai par savu mīlu, kāds
              viņš patiesībā bija? Vai viņš varēja būt vulgārs,
              kur viņa dvēseles dzīve bija augstākā mērā
              noskaidrota? </p>
              <p>Lasot Olģerta dziļo pateicību par tiem brīžiem,
              kurus viņa tam dāvājusi, Lidijai šķita, ka šos
              vārdus viņai runā Olģerta mierīgā balss un viņu
              apvij viņa tuvuma apgarojums mīļām rokām.
              Tā nevarēja runāt cilvēks, kam viņa šos gadus
              būtu bijusi sveša un kurš pats nebūtu nokāpis
              palmu ielejās un, kaut arī rotādamies, šķinis
              palmu uzvaras simboliskās lapas un no tām darinājis
              vaiņagu mīlas dievei. </p>
              <p>No liegā iekšķīgā uzbudinājuma saviļņota, Lidija
              salocīja vēstuli un to paslēpa: viņa negribēja
              domāt par savu aizceļošanu, ko Olģerts viņai
              ieteica; viņu acumirkli arī neinteresēja Olģerta </p>
              <pb/>
              <p>dzīves mērķi, par kuriem viņš savā vēstulē
              runāja. Olģerts bija atzinies savā mīlā un ar
              to viņai pietika. </p>
              <p>Bet šis liegais jūtu saviļņojums nespēja ienest
              līdzsvaru viņas uzbudinātā gara stāvoklī un
              viņa krita atkal pesimismā. Viņa šķita skatām
              baigas ēnu švītras savā gara acu priekšā, kas
              zagās arvien tuvāk viņas dvēseles nenosvērtībai
              un viņu biedēja. Šīs ēnu švītras zuda un no
              jauna uzliesmoja un viņas sirds tai izlikās kā
              izbradāts liels laukums, pār kuru ikviens varēja
              staigāt pēc iegribas un kurā varēja nolaisties gājuputni
              uz neilgu atpūtu un aizlaisties prom.
              Vai viņas vissvētākās jūtas nebija saminis Tomašēvics?
              Vai arī Olģerts nebija minis šo laukumu
              savām kājām un tagad gribēja no tā nogriezties,
              ir atpakaļ neatskatīdamies? Vai tā bija
              Raudupiete, kuru viņa nepazina, vai mazā Brutana
              jaunkundze, kas viņai ceļā stājās? Vai, varbūt,
              Olģerta Sibirijas draugi, par kuriem viņš
              dažkārt bija ieminējies, viņu aicināja pie sevis? </p>
              <p>Bet kāda sakarība varēja būt nenotikušam Olģerta
              ceļojumam uz Leipcigu ar viņa priekšlikumu,
              viņai pašai braukt uz Berlini? Vai Olģerts,
              varbūt, savu nodomu, braukt uz ārzemēm, nebūtu
              vēl atmetis un gribēja ar viņu tikties ārzemēs?
              Kamdēļ šī noslēpumainā rīcība, kur viņš labi zināja,
              ka viņu savienošanai te mājās nekas nestājas
              ceļā? </p>
              <p>Jozofata kundze, pārģērbusies tumšā samta rudens
              uzvalkā, ienāca pa otram lāgam pie Lidijas.</p>
              <p>"Docents Stembera kungs, atnesis savu manuskriptu,
              tika uzvadīts no Olģerta augšā un vēlas
              no tevis atvadīties. Viņš aizbrauc šodien uz
              Maskavu," viņa teica.</p>
              <p>Lidija jautājoši pavērās mātē. </p>
              <p>"Es nepieņemu Stembera kunga atvadīšanās vizīti,"
              viņa atbildēja dobjā balsī. </p>
              <pb/>
              <p>Jozofata kundze dziļi nopūtās un aizgāja.</p>
              <p>Lidija noslēdza savas istabas durvis un atkal
              atkrita uz dīvāna. </p>
          </div>
          <div type="chapter">
              <head>22.</head>
              <p>Bija pagājušas četrpadsmit drūmas dienas Jozofata
              namā. Dzīve gan gāja savu parasto gaitu,
              bet visu sejas bija saīgušas un drūmas. Kalpone
              neizprazdama, kas viņas kungu ģimenē noticis,
              apprasījās par to Marijai, Lidijas jaunākai māsai.
              "To pašu precību dēļ," Marija pavīpsnāja.
              Viņai bija savs līgavainis kadets un viņa nespēja
              nobrīnīties, kamdēļ Lidija vilcinājās un savu saderināšanos
              atliek dien no dienas. </p>
              <p>Pienāca diena, kurā bija nolikta Lidijas aizceļošana
              uz ārzemēm pie māsas Melanijās. </p>
              <p>No sākuma gan Lidija pretojās šim ceļojumam
              un tanī paredzēja savas mīlas traģēdiju. Viņa sev
              iztēloja dažnedažādās ainās savu dzīvi ārzemēs,
              to vientulību, kas viņu neatstās un grūtsirdības
              domas, kas viņu nomāks. Kaut gan māte
              solījās viņai katru nedēļu rakstīt un attēlot dzīvi
              mājās, tomēr Lidijai uzmācās šaubas, vai māte
              to darīs un no kāda redzes stāvokļa tā rakstīs.
              Vai tikai vecāki atkal kaut ko priekš viņas nebūs
              sadomājuši, varbūt to pašu docentu Stemberu,
              kurš viņai no Maskavas bija atrakstījis,
              piebilzdams, ka viņš uzdrošinājies viņu, Lidiju
              apgrūtināt, iepriekš izlūdzies viņas vecāku atļauju.
              Kad Lidija bija šo vēstuli saņēmusi, viņa
              bija pārmetoši mātei jautājusi, bet māte bija atbildējusi,
              ka tai bijis neērti docentam Stemberam
              atteikt. Tā tad viņai bija izredzēts atkal
              jauns līgavainis. </p>
              <p>Protams, vecāki nekā nerunāja par docentu
              Stemberu un bija arī skopi vārdos par Olģertu.
              Viņi bija pret Lidiju ārkārtīgi saudzīgi un mīļi
              un pastāvīgi apprasījās par viņas veselību un </p>
              <pb/>
              <p>gara stāvokli. Viņas sirdslietas viņi tagad atstāja
              viņai pašai. Kā viņai šķita, vecāki bija nākuši
              pie slēdziena viņu ar saviem padomiem vairs
              atklāti neapgrūtināt, kur viņu taisītais rēķins ar
              Olģertu bija cietis fiasko. Bet līdzšinējie piedzīvojumi
              neizslēdza to varbūtību, ka aiz Maskavas
              docenta slēpjas viņas vecāku pirksts.</p>
              <p>Vai viņa varēja pa trešo lāgu sevi pārveidot?
              Vai viņas dvēseles dzīve bija vienkāršs kāršu
              namiņš, kuru viņa varēja celt un noārdīt, pēc
              citu iegribas? Pēc izšķiršanās ar Tomašēvicu viņa
              bija pārliecinājusies, ka šo izšķiršanos provocēdama,
              viņa bija par daudz nodevusies savu
              vecāku iespaidam. Viņa bija vairākkārt agrāk
              sevi jautājusi: vai Tomašēvics bija tik slikts un
              nebija labojams? Vai viņai nevajadzēja viņu ņemt
              savā apsardzībā? Bez šaubām, tā būtu bijusi
              priekš viņas moku pilna dzīve, bet varbūt, viņa
              to būtu pārcietusi un pie tās pieradusi. Viņai
              tad būtu bijušas tikai vienas sāpes un viņa nebūtu
              mācījusies pazīt citu, cēlāku mīlu. Jā, šie
              četri gadi Olģerta sabiedrībā bija viņas jaunības
              ziedu laikmets, kurā kaislība bija nobriedusi
              līdz gatavībai.</p>
              <p>Bet Olģerts nevarēja un negribēja viņu saprast.
              Ka Olģerts viņu varētu atstāt - to viņa
              nespēja iedomāties. Pie šīs domas viņai pietrūka
              elpa un krūtis sažņaudzās. Kad šī doma
              uzpeldēja, viņa saķēra galvu abām rokām un
              viņas smadzenes stājās darboties. Nē, par to
              vien nedomāt. Drīzāk braukt uz ārzemēm, klausīt
              viņa vēlējumos. </p>
              <p>Par viņas ceļa ērtībām bija Jozofats pats rūpējies
              un apgādājis vietu starptautiskā guļamā
              vagonā, kurš gāja tieši līdz Berlīnei, pirmā klasē.
              Divās smagās ceļa somās bija sapakāts viss nepieciešamais
              ceļam un dzīvei Berlinē, pat notis
              un grāmatas. Rokas somu māte bija pildījusi
              ar augļiem un saldumiem. Bija arī dažas dāvanas
              Melanijai uz Ziemassvētkiem, bet tās bija atsevišķā </p>
              <pb/>
              <p>aizsainī novietotas. Par vaļējām vēstulēm
              bija Lidija pati rūpējusies un nosolījusies no
              katras lielākas piestātnes sūtīt mātei sveicienus
              un aprakstīt savu ceļojumu.</p>
              <p>Kalpone Maša ziņoja, ka kariete piebraukusi
              un abas vieglās somiņas tanī novietotas. Smagos
              čemodānus veikala kalpotājs bija jau novedis uz
              staciju nodot bagažā.</p>
              <p>Lidiju pavadīt brauca Jozofats ar kundzi un
              Mariju. </p>
              <p>Ienāca Olģerts un, pasniedzis dažas rozes, atvadījās
              no Lidijas. </p>
              <p>"Ļoti nožēloju, ka man nav izdevības vagonā
              no jums atvadīties. Man šodien grāmatu izdevēju
              biedrībā jāvada kāda sēde, kuru nedrīkstu
              nokavēt. Vēlu jums visu labu." Un viņš
              skūpstīja viņas roku.</p>
              <p>Lidija juta, ka Olģerta roka dreb, bet viņa lūpas
              dedzina viņas pirkstus. Viņa pietvīka un viņas
              lielās acis bija kā divas lielas zvaigznes, izstarodamas
              viņas lielo mīlu. </p>
              <p>Olģerts uz brīdi apjuka, turēdams Lidijas roku
              savējā: tik kvēlojoši skaistu viņš Lidiju nekad
              vēl nebija redzējis. Vieglajā ceļa uzvalkā
              viņa bija kā kalnu princese, kurai nebūtu neviens
              kalns par augstu, lai to sasniegtu, neviena
              ieleja par platu, lai nepārlidotu. Arī viņš pietvīka,
              kā no karstas svelmes dzelts. </p>
              <p>Aizvadījis Lidiju līdz durvīm, tas vēl reiz sniedzās
              pēc viņas rokas, un to noskūpstījis, teica
              viņai dažus vārdus.</p>
              <p>Tad viņš palika trepju galā stāvam un noskatījās
              viņas vieglajā gaitā, kā viņa noslīdēja
              pa trepēm lejup. </p>
              <p>Pie ārdurvīm Lidija atgriezās ar visu savu
              stāvu pret Olģertu un viņu skatieni sastapdamies
              sakusa. </p>
              <p>Olģerts dziļi pret viņu palocījās. </p>
              <p>Tad noklaudzēja karietes durvis un atskanēja
              zirgu pakavu troksnis uz ielas. </p>
              <pb/>
          </div>
          <div type="chapter">
              <head>23.</head>
              <p>Kā likās, pēc Dietca nāves bija Meijera bibliogrāfiskā
              institūtā cita atmosfaira iestājusies. Tā
              vien šķita, ka pie valdības nākusi kāda jauna
              roka, kas centās lauzt vecās tradicijas un radīt
              jaunu virzienu šinī iestādē. Pienāca dažādi cirkulāri
              Jozofata firmai, vēstīdami dažus jaunievedumus,
              attiecībā uz norēķināšanos par kommisijas
              grāmatām, ievedot jaunu kontroles sistēmu,
              un ziņodami jaunu literārisku darbu iznākšanu. </p>
              <p>Jozofata daudzpieredzējušās tēraudpelēkās acis
              ar manāmu neuzticību lasīja šos vēstījumus. Kaut
              gan viņam vēl bija tuvu pie gada kontrakts ar
              Meijeru, viņš nojauta, ka Leipcigas bibliogrāfiskais
              institūts gatavo viņam kādu pārsteigumu.
              Dažbrīd viņam ienāca prātā, vai tik Olģerts neņem
              dalību Meijera varbūtējās kombinācijās, bet
              aizvien viņš šīs domas atmeta. Ja Olģerts līdz
              šim bija noraidoši izturējies pret Lidiju un neņēmis
              vērā savu ieprecēšanos viņa veikalā, lai
              ar to materiāli sevi nodrošinātu, tad nebija ko
              šaubīties par viņa godīgumu. Šīs bažas arī izklīdināja
              vēstule no kāda Rīgas kolēģa, kuram
              blakus grāmatu tirgotavai bija sava spiestuve un
              kuram Olģerts bija nodevis iespiest dažus darbus;
              Rīgas kolēģis apprasījās par Olģerta kredita spējām.</p>
              <p>Kā vācietis, rīdzinieks bija pieradis pirmā un
              galvenā kārtā izzināt sava klienta raksturu un
              kredita spējas, neskatoties uz to, ka no Olģerta
              kredits netika pieprasīts. </p>
              <p>Šīs ziņas Jozofatu, attiecībā uz Meijeru, nomierināja,
              bet Olģerta reālie nodomi, nodoties latviešu
              grāmatu apgādniecībai, šķita viņam veikaliskā
              nozīmē bērnišķīgi. Viņš nebija latvju tautas
              un literatūras nīdējs, bet viņam likās, ka
              šīs tautas garīgais līmenis tik zems, ka grāmatu
              apgādniecība latviešiem vēl greznuma lieta. Tā </p>
              <pb/>
              <p>ka viņš vēl savā pārliecībā nešaubījās, ka Olģerts
              pēc saviem pirmiem mēģinājumiem apgādniecībā,
              kuri bez šaubām būs padoti drīzam fiasko,
              no jauna piegriezīsies Lidijai, tad viņš to
              viņam neņēma sevišķi ļaunā. Viņš atzina par pareizu,
              ka Lidija bija aizceļojusi. Pēc dažiem mēnešiem
              vajadzēja Olģerta attiecībām pret Lidiju
              galīgi noskaidroties un viņam atmest ar roku
              saviem personīgiem nodomiem. Visas šīs varbūtības
              un uz to taisītie slēdzieni Jozofatu visā
              drīzumā tiktāl ar Olģertu samierināja, ka viņu
              savstarpējā satiksme atkal kļuva draudzīga kā
              visus šos gadus.</p>
              <p>Bet kā labs cilvēku pazinējs viņš sāka Olģertu
              visā nopietnībā novērot un ar savām pelēkajām
              acīm iespiesties viņa psīchikā. Viņš ne
              brīdi nešaubījās, ka Olģerts savas attiecības pret
              viņa ģimeni un Lidiju ņem nopietni un ka vieglprātību
              viņš necieš. Tādēļ Olģerts nevarēja sevi
              pārradīt un visu bijušo ar Lidiju dzēst no savas
              krūts. Un ka viņu starpā pastāvējusi zināmā
              mērā noskaņota jūtu dzīve, to Olģerts Lidijai
              apliecināja un par to vēl pateicās. Bet kas
              tagad notika Olģerta dvēselē, kur Lidija bija
              prom? Lidija sūtīja no ceļa vairāk pastkartes
              un tanīs vēstīja, ka visu ceļu līdz Berlīnei neesot
              acu aiztaisījusi. Visas vēstules gāja caur kantori
              un korespondenci Olģerts saņēma, tā tad
              viņš Lidijas vaļējās vēstules bez šaubām būs
              lasījis. Kādu iespaidu šī Lidijas atklātā atzīšanās
              sāpēs atstāja uz Olģertu? </p>
              <p>Jozofats vēroja, ka Olģerts ārkārtīgi daudz
              strādā un paliek kantorī līdz pusnaktij un vēlāk.
              Protams, Ziemassvētkiem tuvojoties, darba
              bija daudz. Šis darbs vēl vairojās ar Meijera
              kommisijas aprēķiniem, jo bibliogrāfiskais institūts
              bija ziņojis, ka firmas jaunais direktors visdrīzākā
              laikā ieradīsies Pēterpilī un vēloties šos
              rēķinus nokārtot. Un norēķināšanos ar Meijeru
              līdz šim bija vienīgi Olģerts izdarījis. Bet Jozofatam </p>
              <pb/>
              <p>nepagāja secen viņa uzbudinājums darbā
              un viņa nervozitāte. </p>
              <p>"Jūs neesat veseli," Jozofats, juzdams pie sasveicināšanās
              Olģerta rokā trīsas, viņam kādu
              rītu sacīja. </p>
              <p>"Būšu laikam saaukstējies," Olģerts atbildēja
              un nosēdās pie sava rakstāmgalda.</p>
              <p>"Ar veselību nav jājokojas. Es pazvanīšu mūsu
              mājas ārstam, Dr. Jürgensonam."</p>
              <p>"Man domāt, tas nav tik steidzīgi."</p>
              <p>"Nē, nē, es pazvanīšu Dr. Jürgensonam."</p>
              <p>Un Jozofats tūliņ piezvanīja ārstam, kurš pēc
              runas stundām solīja ierasties.</p>
              <p>Ārsts konstatēja, ka Olģerts saslimis ar influenci
              un parakstīja pret klepu kādu mikstūru.</p>
              <p>Bet klepus pieņēmās un temperatūra kāpa. Pazīdams
              Dr. Jürgensonu kā paviršu ārstu, kurš
              savu vizīti pie viņa bij beidzis nepilnās piecās
              minūtēs, Olģerts griezās nākošā dienā pie kara
              ārsta, palkavnieka Dr. Zotova, kas viņam caur
              veikalu bija labi pazīstams. </p>
              <p>Zotovs saņēma pacientu kā labu paziņu un
              viņu mīļi uzrunāja: </p>
              <p>"Kas ar jums, Olģert Petrovič? Vai saslimuši?"</p>
              <p>"Man ir paaugstināta temperatūra un klepus."</p>
              <p>"Tas nebūtu tik ļauni, bet mūsu klimats, mūsu
              purvainā Pēterpils!" Un ārsts lūdza Olģertu izģērbties.</p>
              <p>"Slikti!" Zotovs pēc laba brīža konstatēja. "Jūs
              esat pārpūlējušies un savu organismu nobendējuši.
              Jums ir plaušu katars. Jums ir dilonis pirmā
              stadijā."</p>
              <p>Olģerts piespiesti pasmaidīja un jautājoši raudzījās
              ārstā.</p>
              <p>"Es jums ieteicu mest jebkādu nodarbošanos
              pie malas un atstāt Pēterpili. Braucat uz dienvidiem
              vai kur citur. Pēterpils ir jums ģifts." </p>
              <p>"Bet Rīga?" Olģerts pēkšņi iejautājās. </p>
              <pb/>
              <p>"Arī Rīgā ir sauss, labāks klimats. Es pazīstu
              Rīgu. Pirmam laikam, varbūt pietiktu ar
              Rīgu. Jums slimība tikko attīstās un nav vēl
              ielaista. Jā, braucat uz Rīgu. Tur ir arī labi
              ārsti. Un ja Dievs man dos veselību, es domāju
              nākošu vasaru ar ģimeni pavadīt Rīgas jūrmalā.
              Varbūt, ka tiksimies," Zotovs teica un sāka rakstīt
              recepti. "Žēl, ka jums mūsu metropole jāatstāj.
              Bijāt jau pie mums aklimatizējušies. Bet
              jūsu veselība to prasa." Un atvadīdamies viņš
              silti spieda Olģertam roku.</p>
              <p>"Dilonis!" Olģerts pusbalsī šo vārdu atkārtoja,
              kāpdams lejup pa platajām marmora trepēm
              no Zotova dzīvokļa. </p>
              <p>Dr. Zotovs bija krievu intelligences zieds, kurš
              kā paslēpusies lapa vijās šīs intelligences vaiņagā,
              uz ko krievu sabiedrība bija lepna. Un šī
              lepnība nebija pārspīlēta: tā nebija vācu uzpūtība
              un angļu veikaliskais sausums, bet viņā bija
              daudz radnieciska ar franču aizrautību un gara
              aristokratismu. Dr. Zotovs bija kā ārsts savā
              speciālitātē slavens, docents kara medicīniskā
              akadēmijā un liels mākslas literatūras draugs.
              Viņš bija Jozofata veikalā pastāvīgs klients un
              ar Olģertu iedraudzējās. </p>
              <p>"Uz Rīgu!" Olģerts atkārtoja pusbalsī, sēsdamies
              važonī un uzsita mēteļa apkakli, slēpdams
              savus elpošanas orgānus no biezās miglas un
              drēgnuma. </p>
              <p>"Tur man jānokārto savi pirmizdevumi. Tur
              es tikšos ar Raudupieti, kura vēl nebūs aizbraukusi
              uz Sibiriju. Un tur es veseļošos." Šos vārdus
              viņš vairākkārt atkārtoja ceļā uz māju. </p>
              <p>"Esmu nopietni saslimis. Man ir dilonis pirmā
              stadijā. Pēc divām dienām es aizceļoju," Olģerts
              vēstīja Jozofatam. </p>
              <p>Jozofats neuzticīgi raudzījās runātājā.</p>
              <p>"Līdz aizbraukšanai noslēgšu visus Meijera rēķinus.
              Tas ir mans pienākums," viņš piebilda,
              lūkodamies ārsta parakstītā receptē. </p>
              <pb/>
              <p>Jozofats, redzēdams, ka recepte parakstīta no
              Dr. Zotova, kuru viņš pazina par ievērojamu
              ārstu, vairs nešaubījās par Olģerta slimības nopietnību.
              Viņa seja kļuva garāka un acis stiklainas:
              viņš nespēja aptvert, ka Olģerta vairs nebūs
              veikalā. Viņš negribēja domāt, ka šīs divas
              dienas būs Olģertam pēdējās viņa namā. Bet
              kāda tumša nojauta viņu apņēma un gumdīja.
              Tad viņš ātri piecēlās un uzsteidzās pa riņķa
              trepēm augšā, vēstīt šo jauno ziņu savai otrai
              pusei. </p>
              <p>Pēc divām dienām Olģerts, sapakājis vienā čemodānā
              manuskriptus, korespondenci ar rakstniekiem
              un dažas grāmatas, otrā savas personīgās
              lietas, atvadījās no veikala personāla un
              Jozofata ģimenes un brauca sava principāla karietē
              uz staciju. Jozofats brauca viņu pavadīt. </p>
          </div>
          <div type="chapter">
              <head>24.</head>
              <p>Silarāja māte turēja vēl joprojām pansiju un
              bija pārvietojusies uz Baltijas vagonu fabrikas
              iecirkni. Viņas pansionāri bija šīs fabrikas galdniecības
              nodaļas apakšmeistari un strādnieki. Daži
              no viņiem piedzīvoja, jo Silarāja māte bija
              noņēmusi kādā nelielā mājā visu stāvu ar sešām
              istabām; citi nāca tikai pusdienās. Bet viens
              no apakšmeistariem, vārdā Gailīts, bija ieskatījis
              Mildu un nesen to apprecējis. Olģerts uz
              kāzām nebija varējis atbraukt, kādēļ tagad, atbraucis
              Rīgā, apmetās pie sava jaunā svaiņa,
              jeb, pareizāki sakot, pie savas māmuļas, kuras
              dzīvoklī znots ar meitu bija nodibinājuši savu
              paspārni. </p>
              <p>Olģerta pēkšņā ierašanās, par kuru viņš nebija
              ziņojis, Silarāja māti priecīgi pārsteidza. Visus
              šos gadus Olģerts nebija Rīgā bijis, bet
              kārtīgi par savu dzīvi Pēterpilī rakstījis. Viņa </p>
              <pb/>
              <p>nespēja nopriecāties, kad Olģerts teica, ka nodomājis
              Rīgā palikt ilgāku laiku un esot uzsācis
              pats savu apgādniecību. Tomēr, raugoties
              dēla bālajā sejā un drudžainajās acīs, viņa palika
              domīga un apprasījās par viņa veselību.
              Bet Olģerts negribēja savu māmuļu apbēdināt
              un teica, ka uz ceļa saaukstējies un rīt iešot pie
              ārsta, ko arī darīja, griezdamies pie toreiz vispār
              pazīstamā Dr. Beldava. </p>
              <p>Bet to pašu dienu viņš gribēja tikties ar Raudupieti
              un griezās pie tās redakcijas, ar kuru
              Raudupietei un viņas dzīves biedram bija sakari.
              Viņš aizmirsa savu slimību un ceļā uz
              redakciju izjuta liegu prieku par šo satikšanos,
              kurai vajadzēja ienest viņa tagadējā vienmuļīgajā
              dzīvē un nospiestajā gara stāvoklī līdzsvaru.
              Tagad, kur viņš bija prom no Pēterpils impulsīvās
              dzīves, prom no Lidijas, par kuru viņš pūlējās
              nedomāt, bet kuras stāvs un atvadīšanās
              pēdējais mirklis viņam neatlaidīgi stāvēja acu
              priekšā, viņš izjuta savā dvēselē dziļu nemieru.
              Viņš bija noņēmies savas jūtas pārvarēt un ļaut
              prātam runāt, bet šīs jūtas bangoja viņa dvēselē
              un radīja tanī plaisainu tukšumu. Šie gadi
              Pēterpilī nebija priekš viņa intimās jūtu dzīves
              bijuši tukši kā vara zvani un tā augstākā
              dzīves izpratne, par kuru viņš Lidijai rakstīja,
              viņu pašu tagad vientulībā pārsteidza: viņš mīlēja
              Lidiju un šī mīla prasīja savu nenovēršamību.
              Šī nenovēršamība viņam šķita kā ugunsdieviete,
              kuras liesmainās dzirkstis iet caur īkstim
              un prasa sev upuri. Bet ne atriebības upuri,
              to upuri, kad mēs šķīstamies no mums mīlā un
              ejam pretim jaunai pilnībai un skaidrībai. Ne
              estētisko nokaut ar vulgāro, bet veidot tālāk
              un no bijušā sniegties pretim vēl nebijušam un
              nezināmam. Jā, viņš bija tuvinājies savu jūtu
              visu aptverošiem pārdzīvojumiem. Un viņš sevi
              jautaja, vai Lidija, tur svešumā, šķīsta savu dvēseli,
              kā viņš savu še vientulībā? </p>
              <pb/>
              <p>Nē, labāk nedomāt. Nevairot savas ciešanas
              jūtu pārdzīvojumu aukā, kur viņš pats bija sev
              sitis brūces. Viņš nedrīkstēja arī savu veselību
              upurēt. Viņš tagad gāja pie Raudupietes. Pēc
              tam viņš gribēja apbraukāt spiestuves un pārliecināties
              par saviem pasūtījumiem. Viņš bija
              jau no Pēterpils rakstījis, ka iebrauks Rīgā. Bez
              šaubām, drukas darbiem vajadzēja būt labi paveiktiem
              un "Hamletam" jau iespiestam. </p>
              <p>Redakcijā viņam pavēstīja, ka Raudupiete
              priekš pāris dienām aizbraukusi. Raudupietis Sibirijā
              saslimis un viņa steigusies pie tā. </p>
              <p>Šī ziņa Olģertu satrieca: viņš bija cerējis Raudupietes
              sabiedrībā savu sākto izdevēja darbību
              noskaidrot un to tuvināt viņas un viņas dzīves
              biedra literāriskai darbībai. Viņam nāca prātā
              tie ļaunie smīni un apslēptais ļaunais prieks, kādu
              viens otrs no tautiešiem uzkrītoši izrādīja, kad
              viņš ierunājās par latviešu grāmatu izdošanu lielā
              stilā. Tas izlikās šiem patriotiem kā pasaciņa,
              tāpat kā latviešu kultūra tiem bija kā tērps, ar
              kuru varēja pie gadījuma lepoties, ja apstākļi
              to prasīja. Jā, māksla un literatūra bija šiem
              vīriem greznuma lieta un ne viņu mājās bija
              gleznu, ne vērtīgu grāmatu. Olģerts bieži atcerējās
              savu nevilšo iepazīšanos ar kādu vācu inženieri,
              kuru bija komandējusi uz Krieviju kāda
              lielāka vācu rūpniecības firma. Šis inženieris teica:
              ka viņš grāmatu neatzīstot, bet vienīgi avīzes.
              Vai šī hipermodernā parādība nebija arī
              latviešu intelligencē ņēmusi sevim mājvietu? Protams,
              bija arī izņēmumi. Un pie tādiem skaitījās
              Kalniņš, kurš dienu pirms viņa izbraukšanas
              no Pēterpils bija viņu apmeklējis un viņam
              aizdevis desmittūkstošu rubļu. </p>
              <p>Viņa nospiestais gara stāvoklis uzlabojās, tiklīdz
              viņš nāca tiešos sakaros ar to pasauli, kurā
              viņš dzīvoja - ar rakstniekiem un grāmatu iespiedējiem.
              Saņemot "Hamleta" iespiestās loksnes, </p>
              <pb/>
              <p>viņa acīs atspoguļojās spējš dvēseles uzliesmojums
              un viņa bālo seju klāja iepriecinoša
              nojauta. </p>
              <p>Viņš šinī brīdī nevēroja nodrāsto burtu tipus,
              kuri līdz šim, bez šaubām, bija kalpojuši
              mazvērtīgu literārisku darbu saturam, ne arī iedzelteno
              papīru, uz kura mēdza drukāt aģitācijas
              lapas un gada pārskatus biedrībām: viņš izjuta
              gandarījumu, ka "Hamlets" pirmo reizi parādījās
              latviešu valodā un ka viņš ar šo klasisko darbu
              uzsāk savu apgādniecību. Sapnis bija izsapņots
              un pieņēma taustāmu veidu. Viņa ilgas bija kļuvušas
              par īstenību. Un šī īstenība pauda nākotnes
              izredzes un vijās ar jauniem sapņiem un
              ilgu tēliem. Olģerts izjuta to gara pacilātību un
              jūtu noskaidrību, ko viņš bieži vēroja savās attiecībās
              pret Lidiju, - līdzīgi savu intimo jūtu
              daiļošanai, kad viņš kā estēts pacēlās ar savu
              gara dzīvi citā, ne savu personīgo tieksmju pasaulē,
              un tiecās veidot šo dzīvi tālāk un sniegties
              pēc pilnīgāka aptvēruma. Un šis aptvērums
              bija plašs kā debess apvārsnis, kurā gāju zvaigznes
              mēro nezināmus ceļus, bet tos neatrod. </p>
              <p>Apmeklējot grāmatu spiestuves, Olģerts pārliecinājās,
              ka nodotie drukas darbi jau līdz Ziemassvētkiem
              būs gatavi un viņa apgādībā iznāks
              pirmās sešas grāmatas. Vairāk manuskriptu viņš
              nebija nodevis un nabadzīgās spiestuves vairāk
              arī nebūtu paspējušas iespiest. Šis gājiens pa
              spiestuvēm viņu gan manāmi nogurdināja un klepus
              atkārtojās, bet garīgi viņš bija apmierināts. </p>
              <p>Mājā viņu gaidīja virsskolotājs Brutans ar Ireni.
              Izrādījās, ka Kalniņš bija rakstījis par Olģerta
              slimību un labsirdīgais Brutans bija ar meitu ieradušies
              viņu apciemot </p>
              <p>"Kas ar jums, Silarāja kungs?" virsskolotājs
              Olģertu saņēma un viņa mierīgās acis pētīja jaunekļa
              seju. Brutans bija īsts paidagogs, kurš
              nekad neuztraucās un nepazina dusmu kaisuma. </p>
              <pb/>
              <p>Kas viņu tuvāk pazina un zināja, ka viņš sirgst
              ar sirds kaiti, veda šo slimību sakarā ar viņa
              gara stāvokli. Bet Irene tēvu dievišķi mīlēja
              un ņēma vērā visus viņa vēlējumos un tiem akli
              padevās. </p>
              <p>"Atbraucu pie jums uz Rīgu ciemā," Olģerts
              atbildēja un sasveicinājās ar Ireni. </p>
              <p>"Esat uzmanīgi, jaunais draugs," Brutans runāja.
              "Teicami, ka atstājāt Pēterpili un atbraucāt
              uz Rīgu. Bet tagad galvenais sevi uzbarot,
              būt miesās stipram. Tādēļ piedodat, ka jums
              šim nolūkam atnesu pāris bundžas gaļas ekstrakta.
              Šis ekstrakts jums nepieciešami lietojams."</p>
              <p>Irene klusēja. Bet viņas mierīgums bija mākslots
              un nepiederēja viņas straujai dabai. Patiesībā
              viņa priecājās, ka Olģerts šķirts no Lidijas,
              jo viņa nezināja, ka Lidija ārzemēs. Viņu
              kairināja Olģerta mīla pret Lidiju, un, nedomādama
              nekā ļauna, viņa slepeni vēlējās Olģertu paķircināt.
              Viņas jūtas vēl nebija ugunīs šķīstītas,
              kādēļ viņu kairināja citu mīla. Bet vērodama
              Olģerta slimīgo izskatu, viņa bija atturīga
              un maz runāja. </p>
              <p>"Veseļojaties, jaunais draugs," Brutans atvadīdamies
              spieda Olģertam roku. "Kad jutīsaties
              labāk un ārsts jums to atļaus, apciemojat lūdzami
              mūs. Mēs tepat tuvumā uz Aleksandra ielas
              dzīvojam." Un Brutans minēja adresi. </p>
              <p>"Bet es gaidīšu uz Ziemassvētkiem jūsu jaunizdevumus,
              Olģert Petrovič," Irene teica. </p>
              <p>"Tos es jums katrā ziņā piesūtīšu, Irene Semjonovna."</p>
              <p>"Vai patiešām?" </p>
              <p>"Jā, es šodien apstaigāju spiestuves un daži
              no maniem pirmizdevumiem visā drīzumā nāks
              pārdošanā." </p>
              <p>"Tas ir debešķīgi," Irene izsaucās. </p>
              <pb/>
          </div>
          <div type="chapter">
              <head>25.</head>
              <p>Šī gada stiprā ziema bija garām un pavasara
              pirmie vēstneši jau parādījušies. Basteja kalnā
              un alejās, kur Olģerts saulainās pēcpusdienās mēdza
              uzturēties, viņš vēroja dabas atmošanos un
              stundām ilgi raudzījās plaukstošos kastaņu ziedos. </p>
              <p>Viņu neviens netraucēja. Vienīgi bērni, kuri
              uz celiņiem spēlējās, un sanākuši savā starpā
              ķildā, skaļi ieraudādamies vērsa uz brīdi viņa
              uzmanību uz sevi. Bet tad bērni salaba un viņu
              jautrie smiekli no jauna atskanēja. Olģerts
              vēl brīdi viņos noraudzījās, tad piecēlās un uzmeklēja
              citu solu. </p>
              <p>Viņa veselība bija vēl apšaubāma, kaut arī asinis
              viņš vairs nespļāva. Ārstēdamies viņš dzēra
              kreozotu. No sākuma viņš bija dzēris zivju
              trānu ar pienu, bet šis riebīgais dzēriens bija
              viņu padarījis nervozu un viņš neizturēja. Izmetis
              pa logu šīs zāļu pudeles, viņš bija griezies
              pie cita, Rīgā ļoti cienīta ārsta, kurš tagad viņu
              ārstēja. Viņš nepārmeta pirmam ārstam viņa dziedināšanas
              metodi, bet atzina, ka pie sava nenoteiktā
              veselības stāvokļa pa daļai pats vainīgs
              ar savu uztraukto nodarbošanos savas apgādniecības
              lietās, kuras pirmā laikā bija jāievada sliedēs
              un kurām bija jānododas. Uz Ziemassvētkiem
              patiešām iznāca sešas viņa grāmatas un līdz pavasarim
              jaunas sešas. Viņš bija savu gribu pierādījis
              un turpināja iegūt manuskriptus un sūtīt
              rakstniekiem honorārus. Viņš varēja būt apmierināts,
              ka nebija palicis pusceļā, bet bija kaut
              ko darījis. Viņu neuztrauca vājās materiālās sekmes,
              kur pirmie klasiķu tulkojumi lēni nogāja
              un nebija ko domāt uz drīzu atmaksāšanos. Tas
              bija jau iepriekš paredzams. Bet viņu nervozi uztrauca
              viņa ilgstošā slimība un tas apstāklis, ka
              no Kalniņa aizdotā nauda gāja uz beigām un
              pašam nebija izredzes pelnīt un nodrošināt savu
              sākto darbu turpmāk. Apzinīgais ārsts viņam </p>
              <pb/>
              <p>bija teicis, ka pirms rudens lai viņš nedomā iestāties
              vietā, jo vasara viņam jāpavada uz laukiem,
              bet tagad viņam jāpārvietojoties ārpus Rīgas,
              kaut kur nomalē, kur ir priežu gaiss un ārsts
              var viņu divas reizes nedēļā apmeklēt. Šim nolūkam
              tika ieteikta Baltā muiža, Priedaines tuvumā,
              kur visapkārt kāpas un priežu mežs.</p>
              <p>No Lidijas viņam nepienāca nekādas ziņas. Viņam
              nebija Pēterpilī tik tuva drauga, kuram viņš
              būtu varējis uzticēt savas sirdslietas; arī Kalniņam
              viņš neko neteica par savām attiecībām
              pret Lidiju, kaut arī vēroja un izprata no Kalniņa
              vēstulēm, ka viņš interesējas par viņa personīgo
              dzīvi. Jozofats viņam nerakstīja un viņš
              bija pilnā neziņā par to, kas Pēterpilī notiek.
              Bet vientulībā, raugoties plaukstošos kastaņos,
              viņš sevi bieži pielīdzināja aizlauztam koka zaram,
              kura galotnē pumpurs uzmeties, bet zieds
              jau novītis. Tad viņš negribēja domāt par savu
              bojāto veselību un ātri piecēlies meklēja citu
              solu, kur visapkārt bija zaļojošā koku dzīvība, kur
              līdzās jautro bērnu klaigām dziedāja cīruļi. Tad
              viņš atcerējās Lidijas straujumu, kas viņu izaicināja
              uz mīlas skāvieniem un vieglās trīsās
              tvēra pēc viņa rokas. Un viņš vēlējās, kaut Lidija
              būtu te, šo aleju vientulībā un viņas mīlas
              skatieni iemestu dzirkstis viņa valgajās acīs. Varbūt,
              ka Lidija, viņam iedvestu savu dzīves prieku.
              Varbūt, ka viņa izrautu viņu no apātiskās vienmuļības
              un viņš kļūtu atkal pašlepns un pašapzinīgs,
              kam griba augstākais bauslis un mērķis
              - cēlākais piepildījums. </p>
              <p>Bet viņš nīda sentimentalitāti un nenodevās
              sērām, atzīdams savas slimības nopietnību un meklēdams
              sevīm dvēseles līdzsvaru sapņos un ilgās
              kā senāk, kad viņš kā jauneklis klīda pa
              drudžainām Pēterpils ielām un tumšajos Ņēvas
              ūdeņos pētīja savu nākotni. Tad viņš nedomāja
              par mīlu, kaut arī pazina Lidiju un bija dažbrīd
              iekārojis viņu. Tad viņam bija citas, varbūt, cēlākas </p>
              <pb/>
              <p>ilgas un viņš raudzījās zvaigznēs un prasīja
              tām ceļu... Tad viņš stundām ilgi varēja raudzīties
              tumšajos Ņēvas ūdeņos un skatīja zeltu
              ūdeņu gļotās un redzēja dimantus mirdzam šīs
              upes piekrastēs. Viņš nekāroja kā tagad pēc
              šiem dārgumiem, bet zelts, ko viņš toreiz mirdzam
              redzēja, bija viņa skaidrā sirds un jūtu
              cēlums, kas viņu aplaimoja.</p>
              <p>Tādos brīžos viņš priecājās kā bērns, jo viņa
              sirdsšķīstība bija viņa dārgākā manta un vērtīgāka
              par zeltu un dimantu, ko viņš nepazina.
              Vai šo sirdsšķīstību viņš nebija uzglabājis un
              jūtu cēlums būtu viņu vīlis? Vai šie sīkie pārtraukumi
              viņa dzīvē, kā tagad, kad viņš bezdarbībā
              klaiņoja pa alejām, varēja būt izšķiroši viņa
              dvēseles tieksmēm un aptumšot viņa gara
              pacilātību? Ja Lidija viņu nemīlēja un savā vientulībā
              ārzemēs sevi nešķīstīja, kā viņš to dara,
              simtām jūdzēm tālumā no viņas, - varbūt, ka
              tā bija nepieciešama dzīves filozofija, kuras likumus
              viņš negribēja pētīt. Savās attiecībās pret
              Lidiju viņš bija rīkojies no kādas augstākas iedvesmes
              mudināts un šinī pārbaudīšanas periodā
              viņiem bija vienam ar otru savu jūtu daiļumā
              un noskaņotībā sacensties. Kurš no viņiem būs
              stiprāks, kuram paslīdēs kāja? Kura pašlepnums
              uzvarēs? </p>
              <p>Pēc šāda savas dvēseles dzīves pārbaudījuma,
              kurš saviļņoja, bet neuztrauca, Olģerts rada sevīm
              mieru. Un šis miers pamazām auga viņa
              dvēselē un tanī nostiprinājās, saņemot tās izjustās
              vēstules no Raudupieša un viņa dzīves
              biedrenes, no pārējiem viņa apgādniecības līdzstrādniekiem,
              kādas tam lielā skaitā pienāca. Tās
              nebija vienkāršas rakstnieku vēstules, kad autors
              piedāvā savu manuskriptu apgādātājam un
              nedaudzās rindiņās raksturo savu darbu un izsaka
              savus vēlējumos, attiecībā uz honorāru un
              grāmatas iespiešanu. Šīs vēstules bija vēsturiski
              dokumenti un literāriski esēji, satura ziņā tik </p>
              <pb/>
              <p>bagātīgi kā paši autoru literāriskie darbi. Šais
              esējos katra rindiņa pauda dvēseles cēlumu un
              sirds skaidrību, katrs vārds bija apgarots no
              burvīgas sajūsmas par dzīves mērķi un uzdevumiem
              un nākotnes ideāliem. Tikai maz vārdos
              tika minētas dzīves klizmas un slimība, kas vienu
              otru traucēja viņa darbā. Jā, cīņa un darbs
              par labāku gaišāku nākotni, par pilnīgāku dzīves
              noskaidrību. </p>
          </div>
          <div type="chapter">
              <head>26.</head>
              <p>Olģerts bija kopš diviem mēnešiem pārvietojies
              uz Balto muižu, Priedaines tuvumā un viņa
              veselība dienu no dienas uzlabojās. Viņš vairs
              neklepoja, pieņēmās miesās un viņa bālajos vaigos
              ne retumis, vieglā uztraukumā, pazibēja sarkani
              plankumi. Bet kreozots bija vēl vienmēr
              jādzer un uzupurējošais ārsts, kurš savu pacientu
              bija iemīlējis, izbrauca katru nedēļu divas reizes
              kārtīgi viņu apmeklēt. Vispāri iecienītais ārsts
              bija turīgs, ar lielu praksi un, kā likās, tā bija
              viņa goda lieta, glābt jaunekli no bojā iešanas.
              Bet pēdējo reizi ārsts bija ierunājies, ka viņa
              misija galā un ka Olģertam jābrauc kaut kur
              uz Kurzemes vai Vidzemes mežiem, lai tur dabā,
              priežu sveķu sulīgo aromātu ieelpojot, viņš
              savu organismu galīgi nostiprinātu. </p>
              <p>Šī ziņa Olģertu ielīgsmoja un viņš to steidzās
              vēstīt savējiem pilsētā. Tiesa, viņa māmiņa un
              māsa brauca bieži pie viņa ciemā un viņu vismaz
              katru nedēļu reizi apmeklēja. Bet tā ka
              Silarāja māte bija tikai dažas stundas pirms ārsta
              pēdējās ierašanās pie viņa bijusi, Olģerts
              nenocietās un vēl to pašu dienu aizbrauca uz
              pilsētu. Tagad, kur viņam bija izredzes rudenī
              braukt atpakaļ uz Pēterpili, viņam bija jāsaved
              arī savas apgādniecības lietas kārtībā, lai
              uz nākošiem Ziemassvētkiem varētu gatavot dažus </p>
              <pb/>
              <p>jaunizdevumus. Olģerta pēkšņā ierašanās pilsētā
              viņa piederīgos pārsteidza. Bet apjukums
              drīz vien izzuda, tikko Olģerts atstāstīja ārsta
              slēdzienu. Sevišķi Silarāja māte priecājās, un,
              raudzīdamās dēlā, slaucīja asaras. Pārrunājot ārsta
              priekšlikumu, turpināt veseļošanos uz laukiem,
              svainis Gailīts ieminējās, ka viņa brālis
              Kārlis ir par mežsargu vienā no lielajām bruņniecības
              muižām Strenču tuvumā, un vai turienes
              sausais klimats un priežu meži nebūtu īstā
              vieta priekš Olģerta veseļošanās. </p>
              <p>Olģerts šo priekšlikumu pieņēma un lūdza savu
              svaini rakstīt brālim, vai tas ar mieru viņu
              uzņemt. Olģertu sevišķi sajūsmināja lieli priežu
              meži un viņš atcerējās savu bērnību, kad kā
              zēns bija ogodams mērojis Kurzemes mežus, un
              šīs vasaras bija bijušas vislaimīgākās viņa bērnībā.
              Jā, klausīties koku nemitīgā šalkoņā un
              apbrīnot viņus katru par sevi - simts gadus
              veco ozolu, kurš nebijās viesuļa aukas un spītēja
              dabai: priedes lokanību un dvēseli satricinošo
              šalkoņu; egles samtaino segu, kas nebālēja
              ne ziemas salā, ne vasaras tveicē; apses mūžīgās
              trīsas un nemieru, kas izsauca nemieru cilvēka
              dvēselē un radīja paškritikas un pārbaudījuma
              domas. Jā, šai dabas nepārskatāmā templī atdoties
              vientulībai un atrast pašam sevi kā bērnībā,
              kad saule un negaiss, mežs un pļavas bija vienlīdz
              mīļi un neatbaidīja, bet vilka pie savas
              krūts. </p>
              <p>Savas apgādniecības lietās Olģerts maz ko paspēja
              darīt: bija sestdiena un viņa galvenais kommisionārs
              bija izbraucis uz jūrmalu, kādēļ ievākt
              kādas tuvākas ziņas par grāmatu izplatīšanu
              un viņa rēķina stāvokli nevarēja. Arī spiestuves
              slēdza laikus un viņu īpašnieki bija izbraukuši.
              Un tā bija labi: Olģerts zināja, ka ne
              viņa kommisionārs, ne drukātavu īpašnieki nekā
              cita nespēs ziņot, ka vienīgi tukšo kases stāvokli
              un priekšā stāvošus maksājumus. Tik īsā </p>
              <pb/>
              <p>laikā, pa tiem diviem mēnešiem, kamēr viņš dzīvoja
              ārpus Rīgas, nekas nevarēja būt grozījies.
              Vasarā grāmatas maz pirka un vēl mazāk klasiskos
              izdevumus, kur brīvdienās skolotāji un
              skolēni nelasa, bet nododas atpūtai. Ar pārējo
              publiku Olģerts tikpat kā nerēķinājās: tai bija
              viņa izdevumi par smagiem, pa daļai vēl nepieejami.
              Olģerts atstāja savas apgādniecības revīziju
              citai reizei un nolēma pie vakara braukt
              atpakaļ uz Balto muižu.</p>
              <p>Bet ceļā uz kuģīti Olģerts sastapa dažus jaunus
              rakstniekus, no kuru dzejoļiem viņš bija divas
              grāmatiņas izlaidis un dažas noveles nodevis
              iespiešanai. Šie jaunie tautas rakstnieki, pēc
              profesijas lauku skolotāji, bija iebraukuši uz Zinību
              kommisijas vasaras sapulcēm un vēl uzkavējās
              dažas dienas Rīgā. Viņi bija īsti dabas
              bērni un viņu runa un smiekli bija dzidri un nevainīgi
              kā mūsu tautas dvēsele. Ar savu neliekuļoto
              atklātību viņi aizkāra dvēseles stīgas
              un sevīm tuvināja. Viņu runa bija vienkārša, gandrīz
              vienīgi par mūsu tautas dziesmām un dzeju,
              bet izteiktās domas dziļas un apgarotas. Pilsēta
              viņus nesaprata, jo viņi bija lauku bērni
              un viņu taisītie slēdzieni bija vienkārši, bet loģiski.
              Olģerts, tikdamies ar viņiem otru reizi,
              viņus iemīlēja. Viņš redzēja viņos tautas nākotnes
              lepnumu. Viņš izprata viņu idillisko lauku
              dzīves uztvērumu un bija pārliecināts, ka
              viņi radīs mūsu literatūrā paliekamus darbus, radīs
              savu laikmetu. Pēc īsas sarunas uz ielas,
              viņš viņus uzaicināja uz kādu vasaras dārzu, kur
              pavadīt šo jauko vakaru un iztriekties par literatūru
              un grāmatām un tiem jautājumiem, kas
              viņa jaunajiem draugiem bija mīļi. Viņi nosprieda
              pastaigājot iegriezties Ķeizara dārzā. 
              Vakars bija jauks un dārzā daudz publikas.
              Bet nelielā sabiedrība no četriem locekļiem, kuri
              nejutās spiesti piemēroties, bet izturējās brīvi,
              skaļi runāja un jautri smējās, nevēroja internacionālo </p>
              <pb/>
              <p>publiku šinī vislabāk koptajā Rīgas dārzā
              un nepiegrieza sevišķu vērību banālajiem varietē
              priekšnesumiem uz vaļējās skatuves. Viņu
              sarunu priekšmets bija literatūra un tās dažādie
              virzieni. Viņi nopietni savā starpā debatēja
              un jautri smējās par dzīves kuriozitātēm un
              vulgārismu. Viņi zobojās par iedomāto pašlepnību
              un pašuzslavēšanos, bet ar cienību minēja
              vienu otru nopietnu vilcienu mūsu literatūrā. Viņiem
              izlikās naivi, piedot katra rakstnieka jaunam
              darbam zināma virziena uztvērumu un tulkot
              katru frāzi ar dievišķības brillēm. </p>
              <p>Viņi kā literāti apzinājās, ka izjustais, tērpts
              formā un izteikts vārdos, ir tikai niecīga daļiņa
              no dzīves, ir kā smilšu grauds, kurš padots vēja
              un bangojošu ūdeņu balināšanai. Neviens no
              viņiem nedomāja šovakar celt gaisa pilis un piesavināties
              nākotnes pirmtiesības. Valgā nakts ienesa
              viņu sabiedrībā liegu noskaņotību un pieskārās
              kā ar samta segu viņu pacilātai sajūtībai.
              Kad bija apklusušas ķērcošās mūzikas skaņas
              un šansonetu vieglā satura klaigas, viņi bija pēdējie,
              kas atstāja dārzu un devās mājup. Bija
              jau labi uz rīta pusi, kad jaunie draugi izšķīrās
              un Olģerts devās uz kuģīšu piestātni, lai ar tvaikonīti
              pārceltos uz Daugavas otru krastu, no kurienes
              tam bija labs ceļa gabals uz Balto muižu.
              Bet viņš nebija noguris un bija tikpat līgsms
              kā vakar, mērojot šo ceļu uz pilsētu. Mājās pārnācis,
              viņš padzēra šī rīta svaigo pienu un likās
              gulēt.</p>
              <p>Olģerts bija tik dažas stundas gulējis, kad viņu
              uzmodināja klauvēšana pie durvīm. Izlēcis vienos
              kreklos no gultas, viņš steidzās durvis atdarīt,
              bet tās atvēris, redzēja savā priekšā Ireni
              Brutana jaunkundzi. </p>
              <p>"Es atvainojos, ka jūs traucēju," Irene apjukusi
              iebilda, redzēdama Olģertu tikko no gultas
              piecēlušos. </p>
              <p>"Nebūt arī nē," Olģerts atbildēja, durvis pievērdams. </p>
              <pb/>
              <p>"Man pirmām jāatvainojas. Ja drīkstu
              lūgt, pakavēties kādu brīdi dārzā. Es tūliņ
              pie jums iziešu." To teicis, Olģerts sāka
              tūliņ apģērbties.</p>
              <p>"Mēs šinīs dienās izbraucam uz laukiem un
              es uzskatīju par savu pienākumu apjautāties par
              jūsu veselību un no jums atvadīties, Olģert Petrovič,"
              Irene runāja, soļodama ar Olģertu no
              dārza uz baltajām kāpām. </p>
              <p>"Par to ļoti pateicos," Olģerts atbildēja. </p>
              <p>"Bet es nāku pie jums uz visu dienu un ar
              savu furāžu," Irene turpināja, rādīdama uz aizsainīti
              sev rokā. "Man jāatzīstas, ka biju jau
              sen nodomājusi pie jums izbraukt, bet darbdienās
              tas nav iespējams, jo pasniedzu stundas. Svētdienās
              dažādie izbraukumi uz jūrmalu un zaļumiem.
              Tā arī šodien mēs lielāka sabiedrība,
              kādas piecas ģimenes, salasījāmies uz kuģīša un
              nodomājām izbraukt uz Vecmīlgrāvi, kur mums
              kāds radinieks jūrnieks, kurš bija savu kuģīti
              atsūtījis pretim. Bet pašā pēdējā brīdī, kad kuģītis
              taisījās atiet, es pateicu savai māmuļai, ka
              nejūtos vesela, ka man sāp zobi, un atstāju kuģīti,
              paņemdama aiz pārskatīšanas šo aizsainīti
              līdz. Kā jums patīk šāds joks, Olģert Petrovič?"
              Irene stāstīja un smējās. </p>
              <p>Olģerts brīdi klusēja. Viņš negribēja liekuļot,
              ka Irenes apciemojums viņu sevišķi priecina.
              Bet ļaunā arī viņš viņai to neņēma, pazīdams
              Irenes impulsīvo dabu un ekscentriskos
              paņēmienus. </p>
              <p>"Un ar pirmo atejošo kuģīti jūs braucāt šurp?"
              viņš jautāja.</p>
              <p>"Jā, šodien es gribu būt jūsu viešņa un dalīt
              ar jums jūsu vientulību. Es nemitīgi sevi jautāju,
              kā tas iespējams, dzīvot tik noslēgti, dziļā
              vientulībā. Bēgt no cilvēkiem un sabiedrības. Es
              labi zinu, ka jūs vairākkārt bijuši pilsētā, bet
              bēgat arī no mums, no manis," Irene runāja.</p>
              <p>"Ārsta priekšraksts. Es nedrīkstu uztraukties." </p>
              <pb/>
              <p>"Bet jūs jau esot savu slimību pārcietuši. Jūs
              esot pilnīgi veseli."</p>
              <p>" Varbūt, pēc kādiem mēnešiem." </p>
              <p>Viņi bija uzkāpuši kādā kāpā ar retām priedēm
              un Olģerts uzaicināja Ireni apsēsties. Bet
              Irene pretojās: labāk smiltīs, saulē izgozēties,
              basām kājām, kā dabas bērni. Olģerts padevās
              un viņi nokāpa dažus soļus lejup un nosēdās
              baltajās smiltīs, kuras jau bija saulē sakarsušas
              un dedzināja. </p>
              <p>"Tā, un tagad trieksim par dabu un cilvēkiem,
              dzīvību un nāvi, mīlu un svētlaimību, - ar vārdu,
              par visu, kas jūs interesē un jums patīk," Irene
              smiedamās runāja un pasniedza Olģertam pus
              apelsīna, kuram viņa bija ar mazu augļu nazīti
              mizu atlobījusi. </p>
              <p>"Es esmu ar mieru, Irene Semjonovna," Olģerts
              piekrita. "Bet tikai ar vienu norunu." </p>
              <p>"Un tā būtu?" </p>
              <p>"Ņemsim šodien visas lietas no viņu komiskās
              puses." </p>
              <p>"Arī tādas, kurām nekā komiska nebūtu?" </p>
              <p>"Arī tās. Piedomāsim tām komismu. Un es
              domāju, ka jūsu fantazija būs tik ražīga un atradīs
              izeju. Es redzu, jūs šodien esat labā gara
              stāvoklī, un tā ka jums zobi patiesībā nesāp
              un mana medicīniskā palīdzība ir lieka, es jau
              izjūtu to debešķīgo baudu, kādu jūs man sagatavosiet
              ar savu asprātību. Tādēļ lūdzu, iesākat."</p>
              <p>Un Olģerts bārstīja karstās smiltis no vienas
              rokas otrā. </p>
              <p>Arī Irene spēlējās ar baltajām kāpas smiltīm,
              un, atspiedusies tanīs ar abiem elkoņiem, juta,
              ka, tās karsē viņas locekļus. Viņa bija sekojusi
              Olģerta priekšzīmei - atsvabinājusi galvu no
              vieglās vasaras cepures un kājas no kurpēm un
              zeķēm. Viņi gulēja smiltīs viens otram iepretim
              un jutās kā bērni, kuri pirmā vasaras dienā
              nespēja apbrīnot dabu un aptvert sevī tās
              iespaidus. Dzidrais debesu jums bija kā brīnuma</p>
              <pb/>
              <p>telts, kuras malas nav saskatāmas un kurā
              valda jauna dzīvība un modina izbrīnu un
              liegas gaidas. Visi cilvēki, putni un dzīvnieki
              liekas esam savā starpā rada un viens otru netraucē
              un neapskauž. Vāverīte, kas lēkāja priedē
              no viena zara uz otru, izstiepusi kakliņu,
              raudzījās mīļi uz Ireni, kura to būtu labprāt
              aicinājusi sev klēpī, bet neprata viņas valodu.
              Arī Olģerts sekoja šī nevainīgā zvēriņa kustībām
              un aizmirsa uz brīdi savu sarunu ar Ireni.
              Bet pāri kāpām Spilves līdzenās pļavas mierināja
              skatu ar savu ziedošo zaļumu un aiz tām
              jūras spogulis, sakuzdams ar debess jumu, radīja
              lielās dabas gleznas izcilus krāšņumu. Zilpelēkais
              jūras fons, nāves vižņu pārpilns, aicināja
              uz rotaļu dejām un glaimoja ar savu mierīgumu
              debess apvārsnim un saules zelta staru
              nemitīgai rotaļai. Un jūrmalas kāpas ar savām
              retajām priedēm bija kā mazi, melni plankumi
              šai šķidrautā, kas pauda mūžīgās gaismas atspulgu
              un vizēja neaprakstāmu krāsu bagātībā. </p>
              <p>"Tā tad sāksim par mīlu un par tām komiskām
              situācijām, kuras mīla rada savā traģismā,"
              Irene uzsāka. </p>
              <p>"Lūdzu." </p>
              <p>"Bet tā ka mūsu disputam jābūt izsmeļošam
              un man priekš tā šodien pietiekoši laika, tad
              uzstādīsim dienas kārtību vai tēzes par šo jautājumu,
              kura atrisināšanu jūs man uzticat" </p>
              <p>Olģerts skaļi iesmējās un māja Irenei piekrītoši
              ar galvu. </p>
              <p>"Es domāju šīs tēzes iedalīt desmit rubrikās.
              Bet rubrika, paragrāfs ir par daudz prozaiski
              termini. Ja jums nekas nav pretim, tad lieku
              priekšā mīlas problēmu, pēc mūsu šīs dienas
              norunas, sadalīt desmit baušļos. Vai jūs tam
              piekrītat?" </p>
              <p>"Irene Semjonovna, es nožēloju, ka esmu jūs
              uzvedinājis uz slidena ledus. Es esmu pārliecināts, </p>
              <pb/>
              <p>ka jums pirmai paslīdēs kāja un es būšu
              uzvarētājs," Olģerts smiedamies runāja.</p>
              <p>"Vai jūs esat tā pārliecināti par savu uzvaru?"
              Irene jautāja un viņas seja kļuva nopietna. Viņa
              piecēlās sēdus, un, sakārtojusi savas drēbes, pētoši
              raudzījās Olģertā.</p>
              <p>"Cilvēka griba ir viņa debess valstība, - tā
              ir mana dzīves devīze." </p>
              <p>"Arī mīlā?" </p>
              <p>"Jā, arī mīlā." </p>
              <p>"Tad jūs esat neapskaužams egoists. Sauss prāta
              cilvēks." </p>
              <p>"Tikai zināmā mērā. Zināmu robežu aplokā.
              Ticat man, arī sausa prāta filozofijai ir sava
              poēzija," Olģerts ar uzsvaru runāja un viņa skats
              pavērās Irenē.</p>
              <p>"Bet komismu neizslēdzot?" </p>
              <p>"Smieklīgums ieņem tad vietu, kad mēs topam
              banāli - arī mīlā. Bet komisms ir nopietnības
              piedēklis." </p>
              <p>"Tā tad jūs pielaižat komismu sirdsmīlā un
              pieņemat pat tā nepieciešamību?" Irene atkal
              kļuva nopietna un urbās ar saviem skatieniem
              Olģerta dvēselē. </p>
              <p>"Es pats to esmu izjutis un nonācis tādā stāvoklī,
              ka komisms man kļuvis par nopietnību
              un es tad atkal sevi esmu atradis. Bet nerunāsim
              par to," Olģerts viegli nopūtās. "Es gaidu
              jūsu mīlas baušļu tulkojumu. Es ar lielāko interesi
              sekošu jūsu definīcijai." </p>
              <p>Arī Olģerts piecēlās sēdus, jo saules sakarsētās
              smiltis dedzināja viņa kailās kājas. </p>
              <p>Irene brīdi klusēja. Viņa bija cerējusi Olģertu
              pārsteigt ar disputa tematu, zinādama, ka viņš
              sēro pēc Lidijas. Sekojot viņa gara dzīvei pa
              visu viņa slimības laiku, viņai šķita, ka praktiskie
              Jozofati būs mēģinājuši Lidiju šķirt no Olģerta.
              Tā nesen Olģerts viņai bija izteicies, ka
              viņš nezin, kas Pēterpilī notiek un uz viņas jautājumu
              saņēmusi atbildi, ka Lidija atrodas Berlinē; </p>
              <pb/>
              <p>vai arī no Berlines viņam nepienāk ziņas,
              Olģerts bija klusējis. Tas viņai šķita kā pierādījums,
              ka viņa savos slēdzienos nemaldās. Jau
              pie pirmās iepazīšanās ar Olģertu, viņa bija vērojusi
              viņa atturību pret sievietēm. No sākuma
              tas viņai izlikās dabiski, bet vēlāk šī atturība
              sāka viņu kaitināt. Pēdējā pusgadā, kad viņa
              apmeklēja Olģertu arvien biežāk, šī atturība viņu,
              garīgās tieksmēs neaprobežotu un izplūstošu,
              sāka saistīt un apdvest. Viņu pievilka Olģerta
              dvēseles dzīves izkoptība un dziļums. Olģerts
              ar savu mierīgumu, pārciešot nopietnu slimību,
              šķirts no savas līgavas un savās cerībās
              par savas apgādniecības spēju uzplaukšanu vilts,
              tik ļoti atšķīrās no viņas Rīgas paziņām, kuriem
              baudu dzīve vai arī mantkārība bija ideāls.
              Vienīgi viņas tēvam bija daudz kopēja ar Olģertu.
              Tā viņa pamazām sāka vērot, ka viņa ir iemīlējusies
              un ka viņas pirmā mīla arvien
              skaļāk tiecas pēc savām tiesībām. Viņa bija šodien
              apņēmusies spert pirmo soli savu attiecību
              noskaidrošanai ar Olģertu. Un to viņa cerēja
              panākt ar vieglu sarkasmu un rezignāciju,
              runājot par viņa sirdslietām. </p>
              <p>Viņa iesāka ar Ādamu un Ievu, ka vīram nepieciešama
              sieva un sievai vīrs. Bet Dieva prāts
              toreiz no cilvēkiem nepareizi saprasts un tagadnes
              cilvēce nesaprot Radītāja iestādījumu un
              nepadodas šo iestādījumu likumībai. Divi cilvēki
              mīlas un tas būtu tik dabiski, ka viņu savienošanai
              jānotiek. Bet viņš, Olģerts, piemēra
              dēļ, tik kaislīgi mīl Lidiju un skaistā Lidija
              kūst savā mīlā pret savu Romeo, bet viņi ir viens
              no otra šķirti un paši sevi notiesājuši uz mocībām.
              Viņu mīla ir tik liela, ka viņi neprasa
              pēc pretmīlestības. Viņu savstarpējā uzupurēšanās
              tik cildena, ka viņi nevēro laiku un neskaita
              stundas, dienas, gadus. Viņu uzticība tik
              stipra, ka viņi aizmirsuši viens par otru interesēties
              un neatzīst šolaiku satiksmes un sazināšanās </p>
              <pb/>
              <p>līdzekļus. Viņi nepazīst greizsirdības, bet
              klausās citu mīlas apliecinājumos ar augstprātību.
              Viņi ir dievi, kuri neatzīst zemes baudu
              un mīlas intrigas, kas saldākas par medu un
              gardākas par svešu zemju augļiem. Bet viņi ir
              nelaimīgi un nožēlojami dievi, kuri paši sevi vaiņagojušies,
              bet viņu dievišķīgums izkalst viņu
              sirds tukšībā kā vaiņagu ziedi, rasas neslacīti..." </p>
              <p>"Irene," Olģerts pirmo reizi viņu sauca vārdā,
              "stājiet ar savu rezignāciju."</p>
              <p>"Piedodiet, ja es būtu jūs aizkārusi," viņa teica
              un lūkojās smiltīs, stipri pietvīkdama. "Man
              tā vien šķita, ka jūs Lidiju aizmirsuši. Ka jūsu
              uzturēšanās Rīgā ir šo sakaru likvidēšana." </p>
              <p>"Es jūs lūdzu, nerunāsim par to," Olģerts dobjā
              balsī atkārtoja.</p>
              <p>"Tad piedodiet man. Vai jūs to spējat?" Un
              Irene sniedza Olģertam savu mazo rociņu. </p>
              <p>"Es patiešām uz jums dusmotos, bet es pazīstu
              jūsu impulsīvo dabu," Olģerts sacīja, turēdams
              Irenes roku savējā.</p>
              <p>Tad viņi piecēlās un kāpa augšā kāpās. Pusdienas
              saule stipri dedzināja un pati saruna bija
              Olģertu un Ireni manāmi sakarsējusi. </p>
              <p>Kad Irene atvadījās, bija jau tuvu vakaram.
              Bet Olģerts viņu pavadīja līdz kuģīša piestātnei.
              Irene ar savu dzīvo interesi par mākslu un literatūru,
              ko viņi galvenā kārtā pārrunāja, prata
              izklaidēt Olģerta dusmas, kādas tam bija aizdevusi,
              aizkustinot viņa attiecības pret Lidiju. Irene
              pārliecinājās, ka Olģerts vēl joprojām Lidiju mīl,
              bet tas viņu vēl vairāk kairināja. Būdama pārliecināta,
              ka lepnie Jozofati, par kādiem viņa
              šo ģimeni iedomājās, agri vai vēlu centīsies Olģerta
              sakarus ar Lidiju pilnīgi pārtraukt, viņa
              noņēmās darīt visu, lai Olģerts viņā iemīlētos.
              Šis apciemojums bija pirmais nopietnais mēģinājums.
              Pārliecinājusies, ka ar krasu uzstāšanos
              un zobgalībām tas nav veicams, viņa nāca
              pie cita, vairāk diplomātiska slēdziena: tuvoties </p>
              <pb/>
              <p>Olģertam ar savu vispusīgo izglītību un lielām
              gara spējām. Viņa nebija skaistule un nevarēja
              ar Lidiju sacensties, bet viņa bija garīgi reti
              apdāvināta un uzņēmās katrā laikā ar Lidiju
              mēroties. Un vērodama, ka šīs dienas otrā pusē
              viņa bija Olģertu ar savām sarunām saistījusi,
              viņa ar savu apciemojumu bija mierā un
              jutās garīgi pacilāta. </p>
              <p>"Bet jūs man neliegsiet savas jaunās veseļošanās
              vietas adresi, Olģert Petrovič?" viņa jautāja,
              kad viņi tuvojās kuģīša piestātnei. </p>
              <p>"Es uzskatu par savu pienākumu jūs pirms
              aizbraukšanas uz laukiem apciemot," Olģerts atbildēja.</p>
              <p>Atvadīdamies Olģerts pateicās par apciemojumu
              un pirmo reizi noskūpstīja Irenes roku. </p>
              <p>Irene pietvīka un viņas nevainīgās bērna acis
              iezibējās. </p>
              <p>"Uz redzēšanos." </p>
              <p>"Uz redzēšanos." </p>
              <p>Kuģītis piestāja un Irene aizbrauca. </p>
              <p>Olģerts mēroja ceļu pa kāpām uz māju. Šodien
              bija liega atspulga no pagājušās nakts. Tas
              bija tik jauki, sākt atkal dzīvot to dzīvi, no kuras
              viņš pa savu slimības laiku bija atsvešinājies
              un kāvies ar drūmām, baigām domām. Viņš
              nedomāja par Lidiju, Ireni un savu slimību. Viņš
              jutās garīgi spirgts, atmodies kā no smaga sapņa.
              Viņam visa dzīve vēl bija priekšā. Un viņā uzliesmoja
              atkal nojauta, ka viņa dzīvei jābūt skaistai
              un sulīga krāšņuma pārpilnai.</p>
          </div>
          <div type="chapter">
              <head>27.</head>
              <p>Pēc dažām dienām Olģerts izbrauca uz Strenču
              skaistajiem mežiem pie mežsarga Gailīša, kura
              mājas bija pašā meža vidū nelielas upītes
              malā. Gailītim kaimiņos dzīvoja kāds pāris saimnieku
              ar nelielu platību un pļavām. Olģerts pārdzīvoja </p>
              <pb/>
              <p>retu prieku šai bagātajā dabas pasaulē,
              kurā simtiem gadu veci koki katrs stāstīja savu
              stāstu, lepnajā varonībā šūpojoties, vai arī dziļā
              mierā noraugoties, kā iztecēja sveķi, kas bija
              it kā viņu sirds asinis. Verstu tālumā priedes
              un atkal priedes, pa vidam retā egle, ar savu
              zaļo krāšņumu un izcilību atšķirdamās. Bija arī
              lapu koku novadi, bet to mazāk un tie bija
              labi kopti un līdzinājās birstalām. Vāverītes bezbēdīgi
              lēkāja no koka uz koku, bet pamanījušas
              cilvēku, izbijušās uz to noraudzījās. Dzenis
              kala vai ik kokā, bet iztraucēts, glaudīja savu
              raibo vēderu, it kā priecādamies par savu spalvu
              bagātību. Bet visbezbēdīgākās bija stirnas, kas
              gan bariem, gan pa vienai droši klaiņoja un jutās
              kā valdnieces lielajos mežos. Retāk bija sastopami
              brieži, kas cilvēku pamanījuši, atliektām
              galvām vienos aulekšos pazuda koku biezoknī.
              Visi šo nepārskatāmo dabas platību iemītnieki
              kļuva Olģertam mīļi, un, redzēdams notālēm
              stirnas un briežus ganāmies, viņš atgūlās
              uz sūnām un stundām ilgi noraudzījās viņu graciozās
              kustībās. </p>
              <p>Viņa veselība acīmredzot labojās. Ārsts viņam
              bija ieteicis gatavot un dzert kefiru. Viņš
              arī bija iegādājies kefira sēnītes, bet pagatavošanu
              viņš neprata iemācīties, kādēļ savu pirmo
              neizdevušos brūvējumu vienkopus ar vēl neizlietotām
              sēnītēm izmeta pa logu un dzēra tīru
              pienu. Neko mākslīgu, vienīgi īstu baudīt. Vakaros
              viņš palīdzēja mežsargam zāģēt un skaldīt
              malku, atnesa vecajai saimniecei no upītes ūdeni,
              jo mežsargs bija neprecējies un tā saimniecību
              vadīja viņa vecā māmiņa. Iedraudzējies ar
              Gailīša kaimiņiem, viņš gāja tiem palīgā sienu
              ievākt un krāva ar jaunekļa zaļoksnību vai nu
              vezumā, vai kaudzē. Viņš pamazām sāka savu
              miesu norūdīt, gāja basām kājām, vienā kreklā
              un pliku galvu, nebijās lietus un negaisa. Tā
              brīvās kustībās Olģertam pagāja vasara, kad rudens</p>
              <pb/>
              <p>dzestrums bija jau nemanot tuvojies un
              atgādināja pilsētu. Bet viņš bija izveseļojies. To
              viņš zināja bez ārsta konstatējuma. Viņš bija
              savos miesas spēkos stiprāks nekā agrāk un viņa
              gars bija možs. </p>
              <p>Irene viņam bieži rakstīja, bet tikai uz tās pirmo
              vēstuli viņš atbildēja. Viņš bija noņēmies
              no visiem iespaidiem atkratīties un nedomāt ne
              par Lidiju, Jozofata veikalu un nereaģēt arī uz
              Irenes vēstulēm. Vienīgi viņa paša izdevumi viņam
              bija pieauguši pie sirds, jo grāmatas netika
              pirktas un, rudenim tuvojoties, viņam bij jādomā
              par līdzekļiem, ja viņš savu apgādniecību
              gribēja turpināt. Bet visus maksājumus pa vasaru
              viņš bija uzticējis savam kommisionāram,
              kurš bija kārtīgs naudas lietās un bija solījies
              izpalīdzēt, ja par pārdotām grāmatām tikdaudz
              neienāktu, cik vajadzīgs maksājumu segšanai.</p>
              <p>Iebraucis Rīgā, viņš vispirms noskaidroja savas
              apgādniecības lietas. Grāmatas tiešām pa
              vasaru bija ļoti maz nogājušas un viņa kommisionārs
              bija izlicis tekošiem maksājumiem prāvāku
              summu. Bija gan kādas pāris grāmatas klāt
              pienākušas, bet arī tās pirka maz un ieņēmumi
              bija niecīgi. Bet uz šo pirmo neveiksmi Olģerts
              bija sagatavojies: to viņam visi bija pareģojuši
              un tas citādi nevarēja būt, kur vispārējais tautas
              kultūras līmenis bija zems un kreisā tautas
              intelligence apkaroja klasicismu. Bet tas viss Olģertu
              nebiedēja: viņam bija padomā lielāki mērķi;
              viņš savā apgādniecībā centās ieturēt sistēmu
              un šo sistēmu pakāpeniski attīstīt, galvenā
              kārtā rēķinādamies ar nākotni. Viņš labi
              pārzināja lielo kultūras tautu grāmatniecības vēsturi
              un bija nācis pie slēdziena, ka vienīgi neatlaidīgs,
              sistēmatisks darbs šinī laukā nes ar
              laiku augļus. Par sevišķi priekšzīmīgām viņš uzskatīja
              vācu lielās grāmatu apgādniecības, kuras
              pašas no sevis bija izaugušas, vadītas ar saprātu
              un drosmi. </p>
              <pb/>
              <p>Vienojies ar savu kommisionāru, ka tas līdz
              Ziemassvētkiem uzņemas segt viņa tekošos izdevumus,
              kam par drošību bija viņa apgādiens,
              ar vairāk kā desmit grāmatām, kaut arī nelielā
              eksemplāru skaitā, Olģerts gatavojās ceļā uz Pēterpili.
              Viņš pa visu savu veseļošanās laiku nebija
              ar Jozofatu sarakstījies, jo negribēja būt
              uzbāzīgs un ļāva savām attiecībām pret šo ģimeni
              attīstīties dabīgā gaitā. Viņam būtu bijis
              pretīgi, ja Jozofats būtu viņam izsūtījis algu,
              jo viņš bija tai pārliecībā, ka saslimis aiz paša
              vainas, bet ne izpildīdams savus pienākumus Jozofata
              veikalā. Protams, viņam bija lieli nopelni,
              ka Jozofata veikals pēdējos gados daudz pelnīja.
              Bet Olģerts necentās savu personīgo labumu nostādīt
              pirmā vietā un sev ieskaidroja, ka cits
              viņa vietā būtu darījis to pašu un cita vadībā
              Jozofats, noslēdzis izdevīgu līgumu ar Meijeru,
              nebūtu mazāk pelnījis. Viņš ar nolūku nerakstīja
              savam principālam un neziņoja pat savu
              Rīgas adresi aiz tā iemesla, ka nevēlējās pa visu
              savu slimības laiku saņemt ziņas no Lidijas.
              Lidijai, kura bija sekojusi viņa priekšlikumam,
              svešatnē sevi pārbaudīt, vajadzēja patiesi būt
              brīvai un neatkarīgai no jebkādiem iespaidiem.
              Viņai bija izdaiļot savu dvēseli, kā viņš to darīja,
              un pašai izšķirties. Bet sevi pārbaudīdams, viņš
              atzina, ka viņa mīla pret Lidiju nobriedusi un tie
              sīkie šķēršļi, kādus viņš agrāk iedomājās, sakarā
              ar savu apgādniecību un saviem draugiem Sibirijā
              un Rīgā, nevarēja kavēt viņa savienošanos
              ar Lidiju. Viņš varēja joprojām būt firmas galvenais
              vadītājs, saņemt algu un tantjēmas un
              savā privātā dzīve tā iekārtoties, ka nebūtu sava
              apgādniecība likvidējama, bet to varētu mierīgi
              turpināt. Un apspriezdams bieži uzmācošās
              domas, vai Lidija jau Pēterpilī un kāda būs
              viņu pirmā satikšanās pēc tik ilga laika, viņš
              nedaudzās dienās nokārtoja savas darīšanas Rīgā
              un brauca atpakaļ uz Pēterpili. </p>
              <pb/>
              <p>Stacijā Silarāju izvadīja viņa māte ar viņa māsas
              dēlu, kuram Olģerts bija krusttēvs. </p>
          </div>
          <div type="chapter">
              <head>28.</head>
              <p>Pa šo gadu Jozofata veikalā bija notikušas
              lielas pārgrozības. Meijera bibliogrāfiskais institūts
              bija uzteicis savu līgumu un motivēja šo
              aktu vijīgos vārdos ar aprādījumu, ka viņš nolēmis
              savus izdevumus izdot krievu valodā un izplatīšanu
              uzņemties pats, nodibinot Pēterpilī nodaļu.
              Par viņa vārdnīcas populārizēšanu un izplatīšanu
              lielajā krievu tautā, viņš jūtoties spiests
              Jozofatam izsacīt visdziļāko pateicību un paliekot
              tai cerībā, ka tālāka kopdarbība, kaut arī
              uz jauniem pamatiem, arī turpmāk būtu iespējama.
              Kā vēlāk izrādījās, šī kopdarbība bija domāta
              ar krievu jaunizdevuma izplatīšanu, bet Jozofats
              no šī priekšlikuma atsacījās. Viņš jutās
              aizskārts, ka netiek pieaicināts pie krievu valodā
              izdotām leksikām un uz tituļa lapas nefigurē
              viņa kā līdzizdevēja firma, kaut arī pro
              forma. Viņš gan ilgi nevarēja atsacīšanās rakstu
              Meijeram parakstīt un vienmēr domāja par Olģertu,
              ko tas šinī gadījumā būtu darījis. Bet
              rakstīt Olģertam viņa pašlepnība pretojās. Viņš
              arī īstenībā nezināja, kas ar Olģertu notiek. Tanī
              pašā laikā arī Lidija atrakstīja, ka viņa drīzumā
              atgriezīšoties Pēterpilī. Un būdams neziņā,
              kādu stāvokli Lidija pret Olģertu ieņems,
              viņš negribēja šoreiz pārsteigties un spert jaunus,
              neapsvērtus soļus. Viņš kļuva arī dzirdīgāks
              savas otras puses pastāvīgiem apgalvojumiem,
              ka Olģerts nodevies savām personīgām
              lietām un par Lidiju vairs nedomā. Tādēļ viņš
              nolēma savu veikalu sašaurināt, kur viņš savā
              mūžā bija diezgan strādājis un viņa privātai dzīvei
              pietika no vecā apgādiena. </p>
              <p>Viņš arī Olģerta vietā par visu viņa prombūšanas </p>
              <pb/>
              <p>laiku citu direktoru nepieņēma un pats
              dzīvāk piedalījās veikalā. Bez tam viņā atmodās
              vēlēšanās pierādīt, ka viņš bez Olģerta var
              iztikt un ka galvenā persona veikalā ir tomēr
              viņš pats. </p>
              <p>Iebraucis Pēterpilī, Olģerts atrada savas divas
              istabas tādā pat kārtībā, kādas viņš tās bija
              atstājis. Viņš vēroja, ka tās ikdienas tiek uzkoptas
              un spodrinātas, ko apliecināja arī kalpone
              Maša, kas viņu pirmā apsveica. Olģerts
              netaujāja kalponei par visu citu, kas viņu interesēja
              un ko viņš vēlējās zināt dabūt; tas bija
              zem viņa goda un viņš to uzskatīja par nepieklājību.
              Bet runīgā kalpone šai agrajā rīta stundā,
              kur kungi vēl gulēja un viņai bija pietiekoši
              brīva laika, nāca pati klajā ar savu runu.</p>
              <p>"Ak, Olģert Petrovič," viņa iesāka, "kad jūs
              zinātu, kāda Lidijas jaunkundze izskatās. Iedomājaties,
              es viņu tikko vairs pazinu." </p>
              <p>Olģerts pavērsās uz kalponi un viņu stingri
              uzlūkoja. </p>
              <p>"Tāda izdēdējusi, tāda izkaltusi, kā ēna vien." </p>
              <p>"Vai Lidijas jaunkundze slimojusi?" Olģerts
              jautāja. </p>
              <p>"Dievs to lai zin. Esmu Lidijas jaunkundzei
              vairākkārt jautājusi, bet viņa neko neatbild. Pavisam
              cita, kas agrāk bija. Tāda klusa un nopietna.
              Bet jūs gan, Olģert Petrovič, esat atpūtušies.
              Esat kļuvuši daudz vīrišķīgāki nekā agrāk."</p>
              <p>Olģerts lūdza kalponi atnest viņam brokastu
              uz viņa istabu. Viņš jūtoties no ceļa noguris,
              jo visu nakti neesot gulējis un tūliņ pēc brokasta
              atpūtīšoties. </p>
              <p>Šo to vēl ieminējusies par to vientulību, kas
              par visu Lidijas un Olģerta prombūtnes laiku
              Jozofata namā valdījusi, uz ko Olģerts neatbildēja,
              Maša aizgāja un pēc dažām minūtēm atnesa
              brokastu. Vēl piebildusi, ka kundze jau </p>
              <pb/>
              <p>uzcēlusies un redzējusi viņu, Olģertu, piebraucam,
              viņa atstāja to vienu.</p>
              <p>Olģerts tikai pāris stundas nogulēja un, piecēlies,
              sāka ātri apģērbties. Te viņam pirmo reizi
              ienāca prātā, vai viņš, nekādu iepriekšēju ziņu
              Jozofatam nesūtījis, nav izdarījis kādu aplamību,
              ierodoties viņa namā ar nodomu ieņemt savu
              agrāko vietu un lietot visas tās ērtības kā
              agrāk. Visu viņš redzēja kā agrāk: šis savas
              divas istabas, ārā to pašu pagalmu ar mazo dārziņu
              un verandu, Lidijas istabas logus pāri pretim,
              pirmā stāvā ielas mājā kantori ar logiem
              uz pagalmu, - arī kalpone Maša bija tāda pat
              pakalpīga un pļāpīga kā agrāk. Bet kā viņu saņems?
              Kas viss šai gadā nevarēja būt grozījies
              Jozofata veikalā un viņa ģimenē? Vai viņš, kas
              pirmais bija radījis konfliktu šai cienījamā patriciešu
              namā, varēja ar gluži nevainīgu seju rādīties
              un uzskatīt šo konfliktu par izbeigtu, vai
              arī par vēl atrisināmu? Kalpone Maša stāstīja,
              ka Lidija pārvērtusies un kļuvusi klusa un nopietna.
              Kādi šīs pārvēršanās cēloņi? Vai Lidija,
              varbūt, juzdamās no viņa gļēvulības apvainota,
              nebija pārdzīvojusi jaunu dvēseles traģēdiju, par
              ko viņš līdz šim nebij domājis: viņas noteiktais
              raksturs un augstprātība būtu ievirzījuši viņas
              dvēseles dzīvi citā virzienā, jaunos ūdeņos? Viņai
              nebij viegli priekš gadiem šķirties no Tomašēvica;
              bet viņa to ar retu meistarību izdarīja un
              bija ārēji jautra un labā gara stāvoklī. Vai Lidijai
              nebija padomā varbūt jau līdzīgi pārdzīvots
              plāns ar viņu? </p>
              <p>Šīs domas Olģertu uztrauca un viņš noņēmās
              tālāk nedomāt. Viņš tagad atradās Pēterpilī un
              jau nākošās stundās vajadzēja visam noskaidroties.
              Viņš mierināja sevi arī ar to, ka viņam
              ar Jozofatu kontrakts līdz šī gada beigām un
              ka viņa pienākums bija, nerēķināties ar paša
              personīgām lietām, atgriezties Jozofata veikalā
              un vai nu vēl šos pāris mēnešus nokalpot, vai arī </p>
              <pb/>
              <p>pie pirmās satikšanās ar principālu izšķirties.
              Jau veikaliskā etiķete prasīja, ka viņam bija jāierodas.
              Un nedomādams par visu citu, viņš ātri
              uzvilka mēteli un atstāja savu dzīvokli. Viņš
              negāja caur Jozofata dzīvokli uz kantori, bet pa
              galvenajām durvīm no ielas. </p>
              <p>Jozofats bija kantorī un viņam iepretim, Olģerta
              agrākajā vietā, sēdēja Sokolovskij jaunkundze,
              kura Olģerta vadībā bija uzstrādājusies
              par grāmatvedi un tagad, kā likās, izpildīja kādu
              daļu no viņa pienākumiem. Jozofats saņēma
              Olģertu atturīgi laipni, lūdza viņu apsēsties
              un piedāvāja viņam cigāru. </p>
              <p>"Jā, jūs tiešām esat atpūtušies. Spriežot pēc
              jūsu acumirklīgā brašā izskata, jādomā, ka jūs
              nekad ar diloni nebūtu slimojuši," Jozofats, aizpīpodams
              cigāru, piebilda. </p>
              <p>Olģerts īsos vārdos atstāstīja savu veseļošanās
              procesu un savukārt atvainojās, ka nebij visu
              gadu rakstījis. Viņš runāja, ka ziņot par saviem
              personīgiem apstākļiem viņam bijis neērti, un
              uzsvēra, ka viņš katrā ziņā saslimis aiz paša
              vainas, sevi netaupīdams un nodarbodamies naktīs
              ar saviem darbiem un studijām. </p>
              <p>"Jā, kā stāv ar jūsu apgādniecību? Vai esat
              daudz grāmatu izlaiduši? Jūsu draugs Kalniņa
              kungs man nesen stāstīja, ka no jums izdots labi
              daudz sacerējumu," Jozofats jautāja un viņa pelēkās
              acis urbās Olģertā. </p>
              <p>"Kādas divpadsmit ir jau nodrukātas un vēl
              dažas darbā. Bet mana apgādniecība, Jozofata
              kungs, ir acumirklī vairāk luksa lieta, bet ne
              veikals. Tai ir citi uzdevumi nekā krievu un
              vācu apgādniecībām," Olģerts mierīgi atbildēja.</p>
              <p>"Bet jūs to domājat turpināt?" </p>
              <p>"Katrā ziņā kā blakus nodarbošanos. Pastāvēt
              kā tāda mana apgādniecība vēl nevar, tādēļ
              man jāpelnās citur, lai varētu eksistēt un
              sākto darbu turpināt." </p>
              <pb/>
              <p>Jozofats izpūta lielu dūmu mutuli no sava cigāra
              un viņa skats bija vērsts uz tukšo pagalmu.
              Olģerts zināja, ka šī ir parastā Jozofata izturēšanās,
              kad viņš ko pārdomāja un taisīja savu
              slēdzienu. </p>
              <p>"Atstāsim šodien veikaliskās pārrunas. Tādu
              par jūsu prombūtnes laiku ļoti daudz sakrājušās.
              Jūs, bez šaubām, esat no ceļa noguruši. Tādēļ
              atpūšaties. Šodien ārkārtīgi skaists laiks. Varbūt
              pastaigājoties pa pilsētu lūkosat atkal iemīlēt
              mūsu Pēterpili," Jozofats teica un uz viņa
              sejas parādījās piespiests smīns. </p>
              <p>Olģerts atvadījās un atstāja Jozofata veikalu. </p>
              <p>Iet atpakaļ uz dzīvokli viņš nedomāja: bija tiešām
              jauka rudens diena. Bet Olģertu neinteresēja
              daba un viņš nedomāja par salām, kuras viņš
              tik ilgi nebija apmeklējis un pēc kurām citkārt
              bij ilgojies. Jozofata piespiestā vēsā izturēšanās
              pret viņu, īsā, korektā saruna, kāda tam ar Jozofatu
              bija, noskaidroja kā pērkoņa negaiss agrākās
              attiecības ar principālu: viņš bija vienkāršs
              kalpotājs, viss draudzīgi intimais bija zudis un
              tā vietu ieņēma sauss veikalisms. Viņš vairākkārt
              bija pārdomājis, kā viņam šodien pie pusdienas
              izturēties pret Lidiju un Jozofata kundzi,
              kura viņu priekš gada ar asarām bija izvadījusi,
              bet tagad tas pilnīgi atkrita: viņš bija svešs! Bez
              šaubām, Jozofats tā nevarēja izturēties pret viņu
              viens pats, nesazinājies ar savu otru pusi
              un Lidiju. Te bija iepīta augstākā politika, sakarā
              ar viņa attiecībām pret Lidiju. Tas bija diplomātisks
              ievadījums viņa jaunai dzīvei, jaunām
              attiecībām Jozofata namā, kurā viņš ar ilgām
              bija atgriezies, sevi savā dvēselē pārbaudījis un
              noskaidrojis un cerēdams šo neskaidrību izjust
              no pirmās satikšanās ar Lidiju. Bet viņa to nevēlējās.</p>
              <p>"Olģert Petrovič!" kāda balss viņam, domās
              nogrimušam, skanēja ausīs un nezināma roka aizskāra
              viņa plecu. </p>
              <pb/>
              <p>Olģerts atgriezās: uzrunātājs bija palkavnieks
              Krisons un viņam līdzās stāvēja Olga Petrovna.</p>
              <p>"Jūs atkal Pēterpilī - cik tas jauki!" Krisons
              izsaucās. </p>
              <p>"Un iedeguši kā no dienvidiem nākdami," Olga
              Petrovna piebilda. </p>
              <p>"Patiešam izveseļojušies - cik tas debešķīgi!"
              Krisons runāja, kratīdams Olģertam roku. </p>
              <p>Šī nejaušā satikšanās ienesa Olģerta gara stāvoklī
              atmodu un viņš, uz savu seno draugu velēšanos,
              sāka stāstīt par Rīgu un tās kultūrālo
              dzīvi. Bet Krisoni visvairāk interesējās par viņa
              apgādniecību, izteikdami savu prieku, pat komplimentus
              par iznākušām grāmatām. Olga Petrovna
              gan pietiekoši labi nepārvaldīja latviešu
              valodu, vēl arvien savas studijas šinī priekšmetā
              turpinādama, bet arī priekš viņas tas bija skaidri,
              ka cittautu klasiku izdevumi latviešu valodā
              bija vērtīgs kultūras darbs. Tā sarunas grozījās
              vienīgi ap literatūru un mākslu, ap sirmo
              Papardi, kurš nule bija miris, ap Raudupieti un
              viņa dzīves biedreni, par kuriem Olģerts zināja
              stāstīt, ka viņi drīz savu izsūtīšanas sodu Sibirijā
              būšot pārcietuši un uz pavasari atgriezīšoties
              dzimtenē. Dzīvi sarunādamies viņi bija
              nogājuši visu garo Ņēvas prospektu un sasnieguši
              Nikolaja dzelzceļa piestātni. </p>
              <p>"Vai nenāksiet pie mums uz pusdienu?" Krisons
              griezās pie Olģerta. "Mēs tepat uz Znamenskajas
              dzīvojam. Esam pārvietojušies jaunā
              dzīvoklī." </p>
              <p>"Es jūs lūdzu, Olģert Petrovič. Jūs nedrīkstat
              atteikt," Olga Petrovna uzstāja, kad Olģerts
              vēl vilcinājās, jo viņš pēdējos gados bija
              Krisonus retāk apmeklējis. </p>
              <p>"Pateicos. Bet man pilsētā dažas personīgas
              lietas nokārtojamas. Es šodien tikko iebraucu.
              Jāapskatās pēc dzīvokļa," Olģerts teica. Doma
              par dzīvokļa maiņu viņam piepeši ienāca prātā. </p>
              <pb/>
              <p>"Vai ziniet, mums taisni divas istabas izdodamas.
              Svešiem mēs negribam, bet vienīgi paziņām.
              Sešas lielas istabas mums diviem par
              daudz," Olga Petrovna iebilda.</p>
              <p>"Istabas blakus lieta. Bet pusdiena jau gatava
              un jūsu sabiedrība mums ir mīļa." To teicis,
              Krisons ielika savu roku Olģerta elkonī un
              viņi iegriezās Znamenskajā. </p>
              <p>Krisoni dzīvoja Znamenskajas un Baseinajas
              ielas stūrī un viņu dzīvoklis bija ierīkots grezni.
              Olģertam sāka iepatikt divas istabas sētas pusē,
              kuras Olgas Petrovna bija nodomājusi izdot un
              kuras bija savienojamas. Lielākajā atradās plaša
              bibliotēka, pāris tūkstošu sējumu liela, kuru pārzināja
              un par kuras pastāvīgu paplašināšanu rūpējās
              Olga Petrovna. Glīti sējumi, visi vienādos
              pusādas vākos, pildīja divus lielus amerikāņu
              bibliotēku skapjus ar aizlaižamiem stikla lodziņiem.
              Šādi skapji tobrīd tikko bija parādījušies
              tirgū un grāmatu draugi tos kāri iegādājās. Krisons
              pats, kā karavīrs, mazāk par bibliotēku interesējās,
              bet vienīgi krāja latviešu izdevumus un
              tos bija ierindojis atsevišķā plauktā. Bibliotēkas
              istabā atradās vesels komplekts mīkstu ar safjana
              ādu pārvilktu mēbeļu, daudz gleznu un dažas
              statujas. Otra istaba blakus bija mazāka un
              tur bija ierīkots ar izsmalcinātu gaumi Olgas Petrovnas
              buduārs. </p>
              <p>"Šīs divas istabas mēs labprāt atdodam jūsu
              rīcība, Olģert Petrovič," Krisona kundze teica
              pēc pusdienas, kad jau viss jaunākais un svarīgākais
              pie galda bija izrunāts un viņi bibliotēkas
              istabā vienkopus dzēra kafiju. Viņa kā
              laba saimniece bija izrēķinājusi, ka viņas budžets
              šinī pusgadā stipri jāsašaurina, jo ar pārvietošanos
              un dažu jaunu mākslas priekšmetu iegūšanu,
              bija cēlušies lielāki izdevumi. Tad viņai
              bija padomā pasūtīt Grabara publicēto mākslas
              vēsturi un citus vērtīgus izdevumus, un tas viss
              maksāja daudz naudas. Tā no vienas puses budžeta </p>
              <pb/>
              <p>deficita, no otras puses Olģerta, kā līdziedzīvotāja,
              dēļ bija no svara šīs ar gaumi iekārtotās
              istabas izdot taisni viņam.</p>
              <p>"Jūsu laipno priekšlikumu, Olga Petrovna, es
              ar prieku pieņemu," Olģerts pēc brīža teica. Viņš
              iedomājās, ka dzīvot atsevišķi no Jozofata veikala
              un mājas, ir tomēr ērtāki, kur vakaros viņam
              darba būs diezgan, nodarbojoties ar savām
              apgādniecības lietām, un būs arī ērtāki pieņemt
              rakstniekus un literātus. Viņš jau bija nostājies
              pats uz savām kājām veikaliskā ziņā, tādēļ
              šī izeja arī savās privātās, personīgās attiecībās
              būt neatkarīgam no Jozofata ģimenes, bija pieņemama.</p>
              <p>"Bet tikai ar vienu norunu," viņš piebilda, "ka
              man jūsu ģimenē būtu pilna pansija."</p>
              <p>"Tas nevar būt par šķērsli," piekrita Krisona
              kundze, kura patiesībā šo apstākli nebija iedomājusies.
              "Mana saimniece ved visus rēķinus kārtīgi
              un jūs maksāsiet trešu daļu. Vai esat ar
              mieru?"</p>
              <p>Olģerts tam piekrita un vēl to pašu vakaru
              pārkravājās pie Krisoniem. </p>
              <p>Vēlā naktī, kad viņš nevarēja iemigt, viņam
              uzmācās nospiedošas domas. Visu šo dienu viņš
              bij pavadījis saspīlētā gara stāvoklī. Rīta agrumā
              kalpones Mašas stāsts par Lidiju; tad īsā, veikaliskā
              saruna ar Jozofata; tikšanās ar Krisoniem
              un pāriešana pie viņiem uz dzīvi, tas viss
              tik spilgti izcēlās no viņa vienmuļīgās apkārtnes
              pa viņa slimības laiku. Šī diena viņam sauca
              atmiņā tās Lieldienas, kad viņš brauca uz Rīgu
              un bij iestājies fabrikā par strādnieku. Bet tad
              viņš liesmoja par savu jauno dzīves posmu. Tad
              viņš zināja, kurp ved viņa iegriba. Šodien viņš
              bij pirmo reizi savā mūžā padevies citu iespaidiem.</p>
              <p>Bet viņa dvēselē bija miers. Un šī miera sajūta
              viņā auga, kad viņš no gultas pa vaļējām
              durvīm skatīja Krisona bibliotēkas plauktus, kuri </p>
              <pb/>
              <p>bij pildīti zeltītiem sējumiem un pusgaismā noslēpumaini
              zaigoja. Viņš atkal atradās daudz
              skaistu grāmatu tuvumā, jo viņam personīgi nebija
              lielas bibliotēkas un to viņš nebija paspējis
              izkravāt. Viņš tagad vakaros sēdēs šo grāmatu
              skapju vidū un katra grāmata šais plauktos
              paudīs savu saturu, savu vēsturi. Un klausoties
              šais mistiskos nostāstos, viņš atkal dzīvos
              to dzīvi, kādu viņš uzsāka, pārnākdams pa otram
              lāgam uz Pēterpili, - savu idillisko grāmatnieka
              dzīvi, kura pārpilna sapņu un liesmojoša ideālisma...</p>
              <p>Lidija? Viņa viņu, Olģertu, sapratīs. Vai Lidijai
              vēl šaubīties par viņa mīlu? Viņa būs sevi
              pārbaudījusi, kā viņš sevi. Kas gan cits varēja
              krimst viņas skaistumu, kā ilgas pēc viņa, Olģerta,
              sāpes viņas dvēselē, ka viņa tik ilgi no
              viņa šķirta? Vai viņas vecāki, varbūt, būtu viņai
              izraudzījušies jaunu dzīves biedri? Nē, nē!
              Lidija nebija spēļu rīks savu vecāku rokās, viņa
              bij savos lēmumos patstāvīga... Jā, reiz viņa stāvoklim
              Jozofata ģimenē jānoskaidrojas... Rīt... </p>
          </div>
          <div type="chapter">
              <head>29.</head>
              <p>Otrā dienā Olģerts atkal ieņēma savu noteicošo
              posteni Jozofata apgādniecības un sortimenta
              veikalā, bet bija pārsteigts, ka pa viņa
              prombūtnes laiku firmas iekšējā dzīvē bija daudz
              kas grozījies. Vispirms viņam uzkrita, ka personāls
              bija samazināts un veco līdzstrādnieku
              vietas ieņēma daži jauni spēki. Tā kā Jozofats vēl
              nebija kantorī un Olģerts pēc kases un galvenām
              grāmatām, kuras bija ieslēgtas, nevarēja pārliecināties,
              ar kādiem panākumiem firma pēdējā
              gadā strādājusi, viņš apstaigāja sortimenta, bibliotēkas
              un apgādiena telpas, vērodams ar savu
              aso skatu plauktos atrodošos grāmatu slāņus. 
              Bet sortiments, sevišķi ārzemju nodaļas, bija </p>
              <pb/>
              <p>pustukšs un visjaunākā vācu un franču literatūra,
              kurai viņš pa savu slimošanas laiku tikai
              pēc bibliogrāfiskiem žurnāliem bija sekojis, ļoti
              vāji reprezentēta. Nebija komplektā krājumā Fišera,
              Langena un Inzel-Verlaga izdevuma, nerunājot
              par visjaunākām apgādniecībām. Krievu
              sortimentā iztrūka Maskavas un Ķijevas vērtīgākie
              izdevumi. Bibliotēka nebija paplašināta ne
              ar vienu jaunu izdevumu un katalogi bij nekārtībā.
              Apgādiena telpās viņš vēroja, ka skolas
              grāmatas bija sadrukātas pietiekošā daudzumā
              un dažus plauktus pildīja privātdocenta Stembera
              maģistra disertācija par salīdzinošo valodniecību.
              Šis darbs aptvēra kādas astoņas drukas
              loksnes un bija glīti izdots. Olģertu ieinteresēja
              šī grāmata, un paņēmis vienu eksemplāru, viņš
              atgriezās kantorī, kur atrada Jozofatu jau priekšā.</p>
              <p>"Jūs vēl nepazīstat šo izdevumu?" Jozofats
              iejautājās, apsveicinājies ar Olģertu un redzēdams
              viņa rokā Stembera brošūru.</p>
              <p>"Es gribu ar to vēl iepazīties," Olģerts atteica.</p>
              <p>"Ievērojams zinātnisks darbs. Jaunajam zinātniekam
              par šo darbu piespriests maģistra grāds,"
              Jozofats uzsvēra un sāka rīkoties ar rīta pastu. </p>
              <p>Olģerts paņēma ārzemju pasūtījumu grāmatu
              un sāka to pāršķirstīt, nevērodams sava principāla
              nervozo izturēšanos, ko viņš jau pie apsveicināšanās
              izjuta. Viņš bija pilnīgi mierīgs
              un apzinājās, ka ar savu attiecību ievadījumu
              noteiktās robežās, vakar pārkravājoties uz citu
              dzīvokli, ir rīkojies pareizi. </p>
              <p>Jozofats, izlasījis pastu, pasniedza to Olģertam.
              Tad viņš atslēdza naudas skapi, kura apakštelpās
              atradās galvenās veikala grāmatas, un ne vārda
              nerunājis, uzsteidzās pa riņķa trepēm augšā uz
              dzīvokli. </p>
              <p>Pēc šīs dienas nesvarīgā pasta nokārtošanas,
              Olģerts izņēma galvenās veikala grāmatas no
              skapja un sāka tanīs nodziļināties. </p>
              <pb/>
              <p>Jau šorīt, uz veikalu nākdams, viņš sevi jautāja:
              kas varēja izdarīt galīgu norēķināšanos ar
              Meijeru un pa viņa prombūtnes laiku izpildīt viņa
              pienākumus apgādniecībā? Kur veikala personāls
              bija samazināts un viņa vietā neviens cits nedarbojās,
              vai Jozofats pats būtu to darījis? Atrazdams
              grāmatas nekārtībā, it sevišķi nevienu
              apgādniecības kontu, to starpā arī ar Meijeru,
              nenoslēgtu, Olģerts pārliecinājās, ka Jozofats pats
              gribējis uzņemties viņa pienākumus, bet tos nav
              izpildījis. It visur tikai à konto maksājumi, bet
              autoru un citi rēķini nenoslēgti. Bet Meijeram
              maksātas vairākkārt lielākas summas, bet galīga
              aprēķināšanās nepabeigta. To redzot, Olģertam
              uzmācās smagas domas. Bez šaubām, viņa prombūtne
              bija radījusi veikalam dažas neērtības,
              varbūt pat nesusi lielus zaudējumus. Varbūt, viņam
              personīgi ar Meijera bibliogrāfisko institūtu
              norēķinājoties, būtu atrasta kāda kombinācija,
              lai būtu iespējams ar šo lielo pasaules firmu
              tālāk strādāt, neskatoties uz to, ka firma nodibināja
              savu nodaļu Pēterpilī. Krievija bija liela,
              dienvidus un Sibiriju nebija neviens aģents apceļojis.
              Tad vēl grāmatu izplatīšana tagad bija
              daudz vieglāka, kur Meijers savus izdevumus izdeva
              krievu valodā. </p>
              <p>Mīlestība uz grāmatām un nodošanās šim kultūras
              darbam lielā stilā bija Olģertam viss, un šī
              pasaule bija viņam teiksmaini skaista un estētiski
              cēla. Viņš tikai tagad noģida to lielo zaudējumu,
              ko viņš sev un vēl lielākā mērā veikalam
              pa savu slimošanas laiku nodarījis. Tas bija tik
              pārmērīgi liels, ka viņš to nevarēja acumirklī
              aptvert. Viņš jutās kā sēklī izskalots jūrnieks,
              kura okeāna kuģis bojā gājis. Šinī brīdī viņš
              aizmirsa savu apgādniecību, kura tam šķita kā
              niedru laiviņa. Tas lielais, ko viņš savām rokām
              bija darinājis, tagad bija sašķīdis un niecīgās
              atliekas pildīja viņa dvēseli ar sērām. </p>
              <p>Kāds prieks te varēja būt tālāk strādāt? Vai </p>
              <pb/>
              <p>sava roku darba atliekas izpārdot ar sausu veikalnieka
              smīnu un neatcerēties pagātni, kad darbs
              un pienākumi kūsoja vienā traukā un iedvesa
              prieku uz jaunu darbu? Nē, nē. Viņš nevarēja
              būt kapracis savam pagātnes darbam. Viņš nevarēja
              savu lielo mīlu uz grāmatām kā ar opiju
              apreibināt, noslēdzot vecus rēķinus, kuru skaitļi
              izsauca viņā žēlabas un dvēseles izmisumu. Vai
              varbūt atrast jaunus ceļus un celt bijušo no
              jauna? Bet vai tas bija Jozofata interesēs? Vai
              viņš to maz gribēja? Vai viņš pa šo gadu nebija
              kļuvis tas pats sīkais veikalnieks, kāds viņš priekš
              gadiem bija? </p>
              <p>Olģertu no šīm domām iztraucēja soļi uz riņķa
              trepēm un nākošā acumirklī Jozofats ieradās kantorī.
              Redzēdams Olģerta priekšā galveno grāmatu
              ar Meijera kontu, viņš piespiesti smaidīdams
              griezās pie viņa. </p>
              <p>"Ar Meijeru nu būs galīgi jānorēķinājas. Man
              aizvien trūka laika to pašam izdarīt. Es, patiesibu
              sakot, visu laiku gaidīju uz jums." </p>
              <p>Olģerts brītiņu klusēja. Ko viņam atbildēt uz
              šiem lakoniskiem vārdiem? </p>
              <p>Tad viņš aizsita grāmatas, aiznesa atpakaļ uz
              naudas skapi. To izdarījis, viņš atsēdās no jauna
              savā krēslā pretim Jozofatam. </p>
              <p>Jozofats, cilādams un kārtodams dažus papīrus,
              uztraukti vēroja Olģerta kustības. Patiesībā viņš
              cilāja papīrus bez nodoma un gaidīja sava direktora
              atbildi. </p>
              <p>"Man jaatzīstas, ka es nevaru Meijera bibliogrāfiskā
              institūta rēķinus noslēgt. Tagad vairs nē.
              Es vispāri nevaru uzsākt savu nodarbošanos no
              jauna jūsu veikalā, iekams neesmu ar jums dažus
              jautājumus pārrunājis. Lūdzu, man noteikt laiku,
              kad un kur mūsu saruna var notikt," Olģerts
              piecēlies teica. </p>
              <p>Jozofata seja kļuva bāla un viņa pelēkās tērauda
              acis meklēja kaut ko pagalmā. Olģerts </p>
              <pb/>
              <p>vēroja, ka viņa principāla pirksti drebēja un
              apakšlūpa nervozi raustījās.</p>
              <p>"Man bija padomā jūs šodien lūgt uz pusdienu.
              Kundze vēlas jūs apsveikt. Bet pēc pusdienas
              man jābūt veikalā, ja jūs atsakāties manu
              vietu ieņemt. Vai varu jūs ielūgt uz vakariņām?
              Pēc tam esmu gatavs uzklausīties jūsu priekšlikumus."</p>
              <p>"Pateicos. Arī es turu par savu pienākumu
              jūsu laulāto draudzeni apsveikt un atvainojos,
              ka to jau neesmu darījis. Es būšu deviņos vakarā
              pie jums." </p>
              <p>Olģerts palocījās un, uzvilcis mēteli, atstāja
              kantori. </p>
              <p>Jozofats brītiņu stīvi raudzījās pagalmā, kurš
              bija tukšs un kur sīks lietutiņš sprēgāja uz asfalta
              bruģa. Tad viņš ātri uzcēlās un stipri aiz
              sevis durvis atsitis, atkal ātri uzsteidzās pa riņķa
              trepēm augšā uz dzīvokli. </p>
          </div>
          <div type="chapter">
              <head>30.</head>
              <p>Jozofats ieslēdzās guļamistabā, Kundze viņu satika
              koridorā un no sava laulātā drauga uztrauktās
              sejas vēroja, ka veikalā vajaga būt notikušām
              kādām nepatikšanām. Viņa smagi nopūtās un,
              iegājusi savā kabinetā, apsēdās pie loga. Vērsusi
              skatu uz ielu, viņa redzēja Olģertu aizsteidzamies
              ielas otrā pusē un viņa šķita sava vīra nemieru
              uzminējusi.</p>
              <p>Kādēļ Olģerts bija atstājis veikalu? viņa sevi jautāja.
              Vai viņš, kas viņu dzimtā bija ienesis nemieru
              un pārbaudījumus, vēl pretendēja uz Lidijas
              roku? Vai viņš bija cerējis, ka viņu kā līgavaini
              sagaidīs ar puķēm un mīlas vārdiem, kur viņš
              viņu dzimtas mīlu bija atstūmis un nodevies savām
              personīgām tieksmēm? Vai Lidija nebija
              viņa dēļ cietusi un viņa untumu dēļ izkaltusi kā
              salmu stiebrs, padots vētrām un negaisam? Vai </p>
              <pb/>
              <p>Lidija tagad varēja pirmā viņam tuvoties, nezinādama,
              kādi pārbaudījumi viņai vēl priekšā
              un uz kādiem ekstrēmiem viņai no jauna sagatavoties?
              Tagad, kur Olģertam pašam bija sava
              apgādniecība, viņš nevarēja būt vairs tas, kas
              priekš gada; viņam bez šaubām bija rokas saistītas
              un viņa impulsīvā daba tiecās pēc jauniem
              piedzīvojumiem, kuri nevarēja sakust un izlīdzināties
              mierīgā ģimenes dzīvē, bet bija padoti
              aukām un viesuļa negaisam. Viss līdzšinējais bija
              tik pirmais etaps viņa patstāvīgā dzīvē. Izveseļojies
              un atgriezies Pēterpilī, viņš tiecās pēc
              jaunas dzīves. Un viņu veikals pēc tam, kad Meijers
              bija pats atvēris nodaļu, varbūt, bija par
              šauru viņa turpmākai darbībai. Tas viņu vairs
              neapmierināja. </p>
              <p>Viņas domu gājienu pārtrauca Jozofats, iznākdams
              no guļamistabas. </p>
              <p>"Nu, mužiņ, kas tev uz sirds, ka tu tā nobēdājusies?"
              Jozofats piespiesti smaidīdams jautāja
              un uzlika roku savai dzīves biedrenei uz pleca.
              Tādos brīžos, kur viņu bēdas bija kopējas, viņš
              mēdza būt ārkārtīgi delikāts un laipns. </p>
              <p>Kundze neatbildēja, bet vērsa savas valgās acis
              uz viņu. </p>
              <p>"Šovakar uz teātri nebrauksim: es uzaicināju
              uz vakariņām Olģertu; lai Lidija brauc viena.
              Mums šis tas pārrunājams un noskaidrojams,"
              viņš teica. </p>
              <p>"Vai es pie jūsu sarunām nepieciešama?" </p>
              <p>"Pie galda, protams. Viņš atvainojās, ka tevi
              nav apsveicis jau vakar." </p>
              <p>"Jā, lai brauc Lidija uz teātri viena. Tas būs
              arī labāk, ka viņa pie vakariņām nav klāt," kundze
              pēc brītiņa piebilda. </p>
              <p>"Še, nododi Lidijai šo vēstuli," Jozofats pasniedza
              nelielu kuvēru ar glītu rokrakstu. Tad viņš
              atstāja kundzi vienu un ātri nosteidzās lejā uz
              kantori. </p>
              <pb/>
              <p>Kundze ilgi raudzījās Lidijai adresētā vēstulē,
              kurai bija Maskavas pasta štempele. Viņa zināja,
              ka to rakstījis maģistrs Stembers. Viņa
              zināja, ka vēstule nav pirmā kopš Lidijas atgriešanās
              no ārzemēm. Viņa pati bija ievadījusi šo
              sarakstīšanos. Viņa pirmā bija Olģertam neuzticējusies
              un kā māte rūpējusies par Lidijas laimi.
              Bet pārliecinoties vēl nule par Olģerta zaļoksnību,
              kad viņš kā jauns ērglis aizsteidzās
              priekš dažiem brīžiem no viņu veikala, viņai šķita,
              ka Olģerta vīrišķība un patstāvīgais raksturs apēno
              sauso, kalsnējo maģistri, kuru viņa nemīlēja
              un kuru arī Lidija nevarēja mīlēt. Un viņa atcerējās
              tos četrus gadus, kur Olģerts pa otram
              lāgam bija pārnācis pie viņiem, kad viņu veikals
              bija sasniedzis īstus ziedu laikus un Lidija bija
              sākusi Olģertu mīlēt, un šī mīla bija apņēmusi
              visu viņu dzimtu. Nekad Lidija nebija jutusies
              tik apmierināta un laimīga un ziedoši skaista,
              kā tad... </p>
              <p>Lidija bij tikko uzcēlusies, kad māte pie viņas
              iegāja un pasniedza viņai vēstuli. Viņa nepiegrieza
              vēstulei vērību un nobīdīja to uz kušeti,
              turpinādama lasīt Tomasa Manna romānu "Buddenbroku
              ģimene". Viņa šo romānu bija jau lasījusi,
              bet šis ģimenes eposs, sevišķi Tonijas Buddenbrok
              traģika, bija viņai tuva un valdzinoša.
              Protams, viņas vecāku namam nebija to tradīciju,
              kas Buddenbrokiem, bet viņa nojauta, ka
              viņa ir tā, kas viņas tēva firmu varētu glābt,
              no iziršanas un bojā iešanas. Kopš viņa bija no
              ārzemēm pārceļojusi, viņa redzēja, ka viņas vecāku
              namā nevaldīja vairs noteikts miers un droša
              paļāvība uz nākotni, bet nervozitāte bija iezagusies
              tiklab veikalā, kā ģimenes dzīvē. Protams,
              Jozofafs bija par lepnu, atzīties savās neveiksmēs,
              viņš bija ārēji tas pats, kas agrāk:
              no rītiem māti un viņu noskūpstīja, teica kādus
              mīļus vārdus, iepina pat jokus, bet viss tas bija
              piespiests, mākslots. Un to visu vērodama, Lidija,</p>
              <pb/>
              <p>pārdzīvojusi ārzemēs savu dvēseles traģēdiju,
              kad māte viņai rakstīja, ka Olģerts piepeši
              aizbraucis, kopš gada neraksta un nodevies savai
              apgādniecībai, atgriezusies tēva mājās, uzņēma
              tur valdošo chaosu ar divkārtēju jūtelību. Viņa
              redzēja, ka tēvs cieš, bet savā augstprātībā negrib
              atzīt savas kļūdas un savu iedomu nepareizību.
              Viņa cieta arī pati, bet būdama tēva raksturā
              un juzdamās savā patmīlībā aizkārta, nespēja
              sevi pārliecināt, ka Olģerts viņu mīl un
              ka viņas laime atkarājas vienīgi no viņas, ne no
              Olģerta. Viņa sāka tulkot Olģerta vēstules saturu
              citādi, nekā agrāk, ka viņš tai delikāti atteic,
              lai būtu brīvs savās apgādniecības lietās,
              un ar laiku šīs viņas iedomas kļuva viņai par
              patiesību. Tad Olģerta pēkšņā ierašanās, viņa
              aiziešana no viņas vecāku mājas - tas viss,
              bez šaubām, vēstīja jaunus sarežģījumus, bet ne
              mieru. Arī māte, nododama viņai vēstuli, bija
              drūma un, ne vārda neteikusi, atstāja viņu vienu...</p>
              <p>Maģistrs Stembers viņai savā vēstulē apliecināja
              savu dziļu cienību un padevību un sūtīja viņai
              līdz ar vēstuli rozes ziedu. Viņš teicās rozi
              pats priekš viņas stādījis un jūtoties laimīgs, ka
              tās pirmo ziedu varot pasniegt viņai, kaut arī
              tik neparastā kārtā. Drīz viņš braukšot uz Pēterpili,
              uz mātes ģimnāzijās svētkiem, kuros, kā
              māte rakstot, uzstāšoties arī, bez šaubām, viņa,
              Lidija, un viņš gaidot ar nepacietību to brīdi,
              viņu apsveikt pēc tik ilga laika. Ar sevišķu
              prieku viņš uzklausīšot viņas ceļojuma iespaidus,
              bet cerot, ka mīļā Krievija, sevišķi Pēterpils,
              nebūšot viņu atsvešinājusi un viņu kā mākslinieci
              pratišot cienīt un saistīt. Viņš patlaban
              strādājot pie kāda jauna darba "Mākslas daiļums
              senatnē" un jutīšoties laimīgs, kad viņam
              būšot izdevība šo darbu viņai pasniegt... </p>
              <p>Lidija ielika apvītušās rozes ziedu Manna romānā
              un aizvēra grāmatu, raudzīdamās maģistra
              vēstulē, kuras saturs viņā izsauca vieglu uzbudinājumu. </p>
              <pb/>
              <p>Ko gan vēstīja šīs rindiņas, ja ne
              mīlu? Vai viņa, Lidija, nebija priekšmets jaunā
              zinātnieka jaunajam darbam par mākslas daiļumu?
              Vai viņš viņas dēļ nebija atstājis sausos
              valodnieciskos jautājumus un piegriezies skaistuma
              dievināšanai? Bez šaubām, viņa bija atslēgusi
              viņam jaunu pasauli, kuru viņš līdz šim
              nepazina, pasauli, kurā viņa pati tiecās dzīvot,
              bet ikdienas dzīves neveiksmes viņai žņaudza
              elpu. Šī bija tā pati pasaule, kurā Olģerts
              bija viņu šais gados ievedis, bet pats izšķīries iet
              citu, nezināmu ceļu, kur turpretim sausais zinību
              vīrs tai piekļāvās un uzskatīja viņu, Lidiju,
              par savas dzīves izejas punktu. </p>
              <p>Maģistrs Stembers nebija skaists, viņš nevarēja
              mēroties ar Olģerta zaļoksnību un viņa straujo
              dabu. Bet arī viņa nebij vairs skaistule, kā agrāk,
              kad, pašai sevi apbrīnot, viņas daiļās miesas formas
              tai šķita radības augstākais piepildījums.
              Viņa bija novecojusies, šis moku pilnais gads ārzemēs
              bija viņu sakropļojis, viņa bija fiziski izsīkusi,
              viņas locekļi izdiluši. Bet dvēseles daiļums
              viņai bija pirmatnējs un izkopts. Šo daiļumu
              viņa nedrīkstēja upurēt Olģerta iedomām, tas
              bija vēl vienīgais, kas viņai pāri palicis. Un kas
              bija miesas formas bez dvēseles daiļuma? Vai
              tās nevīta un atkal neuzziedēja? Vai viņa to nebija
              jau pārdzīvojusi, atstādama Tomašēvicu un
              piegriezdamās Olģertam? </p>
              <p>Šādā nenoteiktā gara stāvoklī Lidija pavadīja
              visu priekšpusdienu, kad bija izzinājusi no mātes,
              ka Olģerts būs pie viņiem uz vakariņām, bet
              pēc tam viņam būs nopietna saruna ar tēvu.
              Protams, šī saruna varēja būt vienīgi veikaliska
              rakstura, jo Olģerts nevarēja griezties pie tēva
              pēc viņas rokas, kur viņa uz viņa vēstuli nebija atbildējusi.
              Bet vai viņai atbildēt uz šo vēstuli un
              teikt, ka viņa pieder vienīgi viņam, izkliegt savas
              dvēseles sāpes, cik viņa Olģerta dēļ cietusi? Bet
              vai viņš bēgtin no viņas nebēga? Vai viņa šī </p>
              <pb/>
              <p>vakara saruna ar tēvu nebūs jauna kara pieteikšana,
              bet ne miera atjaunošana? Šai dienai, bez
              šaubām, vajadzīja būt izšķirošai priekš viņas. Tādēļ
              viņa nolēma braukt viena uz teātri, bet atgriezties
              agrāk mājās, lai tiktos ar Olģertu savu
              vecāku sabiedrībā un varētu pati savām acīm
              vērot Olģerta izturēšanos. </p>
              <p>Bet visu pēcpusdienu viņa nodevās Manna romānam
              un katrā jaunā lapas pusē, ko vien atšķīra,
              lika rozes ziedu, ko viņai maģistrs Stembers
              bija atsūtījis. </p>
          </div>
          <div type="chapter">
              <head>31.</head>
              <p>Olģerts ieradās pulksten deviņos pie Jozofatiem.</p>
              <p>Viņu laipni saņēma Jozofats un aicināja kabinetā,
              kur Jozofata kundze viņu jau gaidīja. </p>
              <p>Olģerts skūpstīja kundzei roku un atvainojās,
              ka viņu tikai tagad apsveic, atrazdamies jau divas
              dienas Pēterpilī.</p>
              <p>"Mēs pie jūsu untumiem jau pieraduši," Jozofata
              kundze teica. "Tā tad jūs vēl neesat labojušies?"</p>
              <p>"Pašam par sevi spriest ir grūti. Bet, varbūt,
              manas vājās rakstura īpašības ir tiešām uzkrītošas,"
              Olģerts atbildēja, viegli nosarkdams.</p>
              <p>Kad viņi bija brītiņu apsēdušies un izmainījuši
              dažus nenozīmīgus vārdus, pie kuriem Olģertam
              šķita, ka viņš ir vārda pilnā nozīmē šinī namā
              viesis, kundze aicināja vakariņās. </p>
              <p>Pie galda Olģertam tika ierādīta vieta pretim
              Jozofatam, kur parasti Lidija sēdēja, un, to vērodams,
              viņš pārliecinājās, ka Lidijas nav mājā.
              Visu dienu viņš bija kāvies ar domām, kā Lidija
              viņu saņems, un bija sevi jautājis, kā viņam pret
              viņu pirmā acumirklī izturēties, bet tagad šis viņam
              nepatīkamais stāvoklis bija novērsts, kur
              galds bija klāts tikai trim personām. Un viņš </p>
              <pb/>
              <p>sevi mierināja, ka tā ir labāk: Lidija nevarēja
              darīt nekādu iespaidu uz viņa ciešo apņemšanos,
              savu stāvokli firmā pilnīgi noskaidrot, viņš bija
              brīvs savos rīkojumos. Bet Lidijas iztrūkums bija
              odzes dzēlums viņa dvēselē, kura saviļņojās un
              jūtu pārmērs aptumšoja viņa prātu. Lidija viņu
              nemīlēja... Viņa izvairījās ar viņu tikties un teikt
              viņam acīs šo pazudinošo vārdu. </p>
              <p>Pa vakariņu laiku Jozofats centās būt izsmalcināti
              viesmīlīgs un Olģerts atcerējās, ka ar tādu
              pašu laipnību viņš tika priekš gadiem no Jozofata
              saņemts Rīgā Romas viesnīcā, kad bija runa
              par viņa atgriešanos uz Pēterpili. Bet toreiz
              šī laipnība bija sirsnīga, kurpretim
              tagad tā viņam šķita mākslota. Bet viņam
              uzkrita Jozofata rūpju pilnā seja un iekritušās
              acis, kuras bija ūdeņainas un valgas, kā cilvēkam,
              kas savā dzīvē sasniedzis kulminācijas
              punktu, bet nespēj šo savu izcilus stāvokli valdīt
              un kam viņa dzīves groži slīd no rokām. Bez šaubām,
              Jozofats apzinājās savu kritisko stāvokli
              un viņa dvēseli krimta arī viņa ģimenes apstākļi.
              Viņš lika, varbūt, vēl kādas cerības uz viņu, - 
              atrast vēl kontaktu ar Meijeru vai arī stāties sakaros
              ar kādu citu lielāku Leipcigas firmu, kuras
              monumentālie izdevumi Krievijā nebija ievesti.
              Bet ar kādu firmu? Brokhauss ar savām
              vārdnīcām jau sen bija Krievijā nostiprinājies un
              Vācija vēl nebija šīm divām ļeksikografiskām iestādēm
              līdzīgas firmas. Varbūt dibināt pašu līdzekļiem
              konkurenci Meijeram un Brokhauzam?
              Vai ko citu? </p>
              <p>Šādas domas zibeņoja Olģerta smadzenēs pa
              vakariņu laiku.</p>
              <p>Jozofata kundze pirmā piecēlās un Jozofats,
              piedāvādams Olģertam cigāru, kuru tas ar pateicību
              atraidīja, aicināja viņu uz kabinetu. </p>
              <p>"Man jāatzīstas, ka veikals pa jūsu prombūšanas
              laiku stipri gājis atpakaļ. Es esmu par
              vecu, arī nespēju viens pats. Tad vēl tā nepatīkamā </p>
              <pb/>
              <p>norēķināšanās ar Meijeru, kur mums izcēlusies
              domu starpība zaudējumu lietā," Jozofats
              kabinetā pirmais uzsāka valodu.</p>
              <p>"Vai šis strīdus ar Meijeru nebija izbēgams?
              Vai nebija iespējama saprašanās turpmākai darbībai,
              kaut arī citos, mazākos apmēros?" Olģerts
              jautāja. </p>
              <p>"Es nezinu. Varbūt, ka esmu pārsteidzies un
              savas attiecības ar Meijeru saasinājis. Es neticu,
              ka būs kāda saprašanās vairs iespējama, kur
              mūsu savstarpējā norēķināšanās jau atrodas advokātu
              rokās." </p>
              <p>"Vai bija nepieciešami vajadzīgs rīkoties ar
              juristu palīdzību? Šis paņēmiens grāmatu tirdzniecībā
              ir pilnīgi svešs," Olģerts iebilda. </p>
              <p>"Es tam piekrītu. Bet pirmo soli spēra Meijers,
              sūtīdams savu juriskonsultu," Jozofats atbildēja
              un bungoja saviem sīkiem, labi koptiem
              pirkstiem uz galda. Viņu stipri uztrauca šī viņam
              nepaatīkamā lieta, kur viņš apzinājās, ka
              viņa firma bijusi pirmā celmlauzēja Meijera leksikām
              Krievijā. Viņš uzskatīja Leipcigas bibliogrāfiskā
              institūta izturēšanos pret sevi par apvainojošu
              un nepiedodamu. </p>
              <p>Olģerts klusēja. Kas tagad vairs bija glābjams,
              kur juristi savā starpā sacentās un ētikas robežas
              bija pārkāptas? Viņam bija arī sveša tagadējā
              Meijera jaunā pārvalde pēc Dietca nāves un tas
              kurss, kādu bija ņēmusi šīs firmas priekšstāvība
              Krievijā. </p>
              <p>"Bet šī kļūmīgā epizode nedrīkst traucēt jūsu
              darbību manā firmā. Galvenais, ka jūs atkal esat
              te un varat no jauna uzņemties manas apgādniecības
              vadību. Viss pārējais gan jau nokārtosies.
              Kā toreiz, kad jūs priekš gadiem atgriezāties
              uz Pēterpili. Vai ne tā?" Un Jozofats priecīgi
              berzēja savas rokas un ar savām plaukstām
              viegli aizkāra Olģerta ceļus, atkārtodams: "Vai
              ne tā, Olģert Petrovič?"</p>
              <pb/>
              <p>"Es nevaru jau šovakar tiešu atbildi dot," Olģerts
              pēc brīža atbildēja. "Man jāatzīstas, ka
              nācu pie jums ar ciešu apņemšanos jums paziņot,
              ka ar jaungadu, varbūt agrāk, izstājos no
              jūsu firmas. Es morāliski nespēju būt kapracis
              sava darba atliekām. Jūs ziniet, ka nodibināt
              sakarus ar Meijeru bija mana cenšanās. Tā tagad
              pa manu slimības laiku profanēta. Ar Meijeru,
              bez šaubām, ir visi tilti noārdīti." Olģerts
              piecēlās. </p>
              <p>Arī Jozofats piecēlās. Šādu atbildi viņš nebija
              cerējis no Olģerta dzirdēt. Bet viņš bija par pašlepnu
              uzbāzties ar savu paša apgādniecību un
              norādīt Olģertam, ka viņš bez Meijera līdz šim
              eksistējis un ka viņa skolas grāmatu apgādienam
              liela vērtība. Viņam šķita, ka Olģertam citi,
              viņam nezināmi mērķi. Vai viņu no tiem atturēt?
              Viņš zināja arī, ka ne algas jautājums vilina Olģertu
              uz citu darba lauku, bet ideja, kura bija
              jau izpaudusies paša apgādniecībā. </p>
              <p>"Bet iekams jūsu jaunie nodomi vēl nav kristallizējušies,
              es gribētu teikt, iekams jūs vēl neesat
              citur saistījušies, jūs savu darbību manā
              firmā nepārtrauksat?" Jozofats teica un viņa balss
              skanēja nedroši. </p>
              <p>"Man vēl ir līdz jaunam gadam kontrakts. Es
              lūkošu šo laiku nokalpot" </p>
              <p>Koridorā bija dzirdama durvju klaudzēšana un
              viegli soļi. </p>
              <p>Jozofats vēroja, ka Lidija pārbraukusi no teātra. </p>
              <p>Nākošā acumirklī Lidija parādījās durvīs un
              aiz viņas stavēja Jozofata kundze. </p>
              <p>Olģerts gāja Lidijai pretim un skāra savām
              lūpām viņas roku. </p>
              <p>"Vai mēs netraucējām jūsu sarunas?" Lidija,
              stāvēdama uz durvju sliekšņa, vaicāja un pagriezās
              pret māti. </p>
              <p>"Nebūt arī nē," Jozofats atbildēja. "Mēs savas
              sarunas esam jau beiguši. Olģerts Petrovičs mūs
              atstāj." </p>
              <pb/>
              <p>Lidija bija nezināšanā, vai Olģerts viņus atstāj
              šovakar vai pavisam. Bet viņas atjautība
              uzķēra ļaunāko: Olģerts atstāj viņus uz visiem
              laikiem, to izteica tēva uztrauktā runa un nemierīgā
              šurp un turp staigāšana pa kabinetu.
              Un viņā iedegās drosme izsaukt savu pretinieku,
              par kādu viņa tagad uzskatīja Olģertu, uz vārdu
              cīņu, kā toreiz un būt uzvarētājai,
              bet ne uzvarētai. Pūlēdamās ārēji būt mierīga,
              viņa pusdrebošā, pus izaicinošā balsī griezās pie
              Olģerta: </p>
              <p>"Vēl pārāk agrs iet uz mājām. Es atvainojos,
              ka nevarēju šodien palikt uz vakariņām un dalīt
              ar jums sabiedrību. Jūs izskatāties tik veseli,
              esat tā atspirguši, kā nekad senāk. Jūs, bez šaubām,
              būsat daudz ceļojuši pa Krimu un Kaukazu,
              jo stiprais dienvidu saules iespaids vēl tagad manāms
              jūsu sejā. Man būtu patīkami dzirdēt jūsu
              veseļošanās metodi un vispāri, kā jūs šo vasaru
              pavadījuši," viņa runāja. Bet tad, pagriezusies
              pret māti, teica: "Mama, lūdzu glāzi tējas, esmu
              izslāpusi. Vai arī jūs nedzersiet glāzi tējas, Olģert
              Petrovič? Jā? Lūdzu arī priekš Olģerta
              Petroviča tēju," Lidija, nenogaidījusi atbildi, teica
              Mašai, kura uz zvanu parādījās kabineta
              durvīs. </p>
              <p>Šī Lidijas impulsīvā uzstāšanās Olģertu apmulsināja.
              Ko tas nozīmēja? Viņš lūkojās visu
              laiku Lidijas liesajā sejā un sadilušajā stāvā un
              viņam kļuva žēl, ka Lidija šinī pārbaudīšanas
              laikmetā bija tik daudz cietusi. Nekas cits, kā
              dvēseles sāpes bija kremtušas viņas fiziskos spēkus.
              Viņa sava gara lepnībā bija tā pati, kas
              agrāk, pūlēdamās būt noteicēja pati par sevi,
              savu laimi un nākotni. Vai viņas runa nebija tiešs
              izaicinājums viņai padoties? Vai viņš spēja pretoties
              un patvarīgi tagad aiziet? </p>
              <p>Kalpone Maša ienesa tēju. </p>
              <p>Lidija apsēdās un uzaicināja Olģertu viņai sekot.</p>
              <p>Jozofats iegāja guļamistabā un viņa soļi tanī
              bija dzirdami kā pulksteņa takts. </p>
              <p>Jozofata kundze no sākuma bija neziņā, vai
              palikt kabinetā, vai atstāt jaunos ļaudis vienus.
              Viņa diplomātiski kalponei kaut ko prasīja un
              ar to sarunādamās iegāja zālē. Viņa neparedzēja
              nekā laba no Lidijas sarunas ar Olģertu, kādēļ
              negribēja būt aculieciniece. Viņa vēlējas, lai Lidijas
              attiecības ar Olģertu reiz galīgi noskaidrotos,
              jo Marija, viņas jaunākā, pieauga un viņai
              bij jāsāk domāt par to.</p>
              <p>"Tā tad jūs bijāt Krimā un Kaukazā un tur
              atguvāt savu veselību?" Lidija pirmā uzsāka. </p>
              <p>Olģerts piespiesti pasmaidīja. Viņš zināja, ka
              Lidija šīs ziņas par viņa uzturēšanos dienvidos
              pati iedomājusies un tās izlieto aplinkus nolūkā.
              Bet viņš to viņai neņēma ļaunā, raudzīdamies
              viņas cietējas sejā. </p>
              <p>"Esmu veseļojies vienīgi Rīgā - Vidzemē. Baltijas
              klimats ir veselīgs un mani tas izdziedēja,"
              viņš atbildēja. </p>
              <p>"Berlines klimats nav sliktāks par Baltijas. Bet
              es nevarēju pierast un sasirgu. Es pat nopietni
              saslimu," Lidija iebilda un viņas balsī izskanēja
              skumjas. </p>
              <p>"Es bieži domāju par jums, Lidija Karlovna.
              Bet es nevarēju ne sapnī iedomāties, ka jūs slimojusi."</p>
              <p>"Nekad?" </p>
              <p>"Jūs atstājāt Pēterpili smiedamās, jaunības pārpilnībā."</p>
              <p>"Vai jūs toreiz iedomājāties, vai bijāt pārliecināti
              par manu jaunības pārpilnību?" Lidija viņu
              pārtrauca. </p>
              <p>"Es biju pārliecināts par jūsu ziedošās jaunības
              zaļoksnību. Es biju vērojis jūsu lielās gara
              spējas un drosmi. Jo tas, kas garā liels un
              nepieejams, pārvar savu miesu un kļūmīgos dzīves
              apstākļus. Viņš dzīvo vienīgi savā garīgajā
              pasaulē, visas viņa domas un tieksmes tiecas uz </p>
              <pb/>
              <p>vienu mērķi, tā ka dzīve ar neizbēgamiem pārpratumiem
              un sarežģījumiem tam ir kaut kas
              ikdienišķs, bez kā tas nevarētu dzīvot un justies
              liels un drošs pats savā pasaulē. Šie sīkie
              dzīves jautājumi viņu nenokausē, es gribētu teikt,
              ne mazākā mērā neaizkar viņa garīgās intereses,
              bet ir kaut kas nepieciešams, kas padara viņa
              īsto dzīvi dziļāku, lielāku. Un es biju pārliecināts
              un vēl tagad tam ticu, ka jūs stāvat
              pāri ikdienībai un dzīvojat savā gara pasaulē."</p>
              <p>"Bet ja es nebūtu bijusi tā, par kādu jūs mani
              iedomājaties? Ja es būtu bijusi tā vienkāršā ikdienības
              sieviete, kas savu īsto gara pasauli neatradusi,
              priecājas un raud par katru dzīves pārpratumu
              un sarežģījumu? Īsi formūlējot - ja
              es būtu sieviete bijusi un tāda palikusi savā svešniecības
              laikmetā?" </p>
              <p>Un Lidijas balsī izskanēja sēras.</p>
              <p>"Bet tāda jūs neesat, Lidija Karlovna," Olģerts
              pretojās. "Jūs gribat noliegt savu garīgo
              esamību. Ticat man, ka esmu sekojis jūsu dvēseles
              dzīves attīstībai. Tās vārti bija atdarījušies
              jūsu garīgai pilnībai. Šī pilnība auga un
              brieda manu acu priekšā un līdz ar jums arī
              es daiļoju un kopu savu dvēseli. Tā, varbūt,
              mums savstarpēji nesaprototies, neapzinoties katram
              par sevi, mēs nokļuvām pie robežas staba,
              kur mums bija jāizšķiras."</p>
              <p>Lidijai trūka vārdu Olģertam uz reizi atbildēt.
              Viņai šķita, ka to visu, ko Olģerts runāja,
              viņa bija sen jau dzirdējusi. Toreiz, Somijas jūrmalā,
              viņu bija pārņēmušas liegas trīsas, uzklausoties
              Olģerta mīlas estētiku. Tad viņa bija gatava
              aizrauties un cerēja atradusi savu ilgu piepildījumu.
              Bet tagad viņa kritiski uzņēma Olģerta
              runu un tā bija priekš viņas jauka vārdu
              spēle. Bet tad viņas pašlepnums atdzima. Tāpat
              kā toreiz Somijā, viņa jutās savā dvēselē
              aizkarta, apvainota. Viņa atcerējās savas ciešanas,
              kad viņa, klausīdama Olģertu, atstāja Pēterpili </p>
              <pb/>
              <p>un bija vairāk kā gadu it kā notiesāta un
              atstumta. Viņas lielās acis iezibējās un uztraukuma
              drudzis šķita pārņēmis viņas ķermeni. </p>
              <p>"Un jūs izšķīrāties man toreiz rakstīdami?"
              viņa dobji jautāja. </p>
              <p>"Es nevarēju jums nerakstīt, Lidija Karlovna,
              kur mani toreizējie dzīves apstākļi uz to spieda.
              Es gribēju palikt uzticīgs pats sev. Griežoties
              pie jums, man šķita, ka jūs tad vēl nebijāt skaidrībā,
              kas notiek jūsu dvēselē. Jūsu garīgā esamība
              bija nokļuvusi pie robežu joslas, kuras vienā
              pusē nezināmā, varbūt, pat drausmīgā nojausma
              par jūsu garīgās dzīves augstāko piepildījumu,
              bet šai pusē tas ikdienišķi naivais, kas
              jau pārdzīvots, pa daļai sasniegts un izjusts. Mani
              sāpināja jums ieteikt sevis pārbaudīšanu. Bet
              es nedrīkstēju būt vieglprātīgs un to nedarīt." </p>
              <p>Olģerts, to teicis, smagi uzelpoja. Viņš vēroja
              Lidijas dvēseles uztraukumu un viņam bija žēl
              viņas, kas cieta viņa runā klausīdamās. Bet viņš
              apzinājās savas dzīves izšķirošo momentu un gribēja
              palikt joprojām uzticīgs pats sev. </p>
              <p>"Jā, jūsu man uzspiestā sevis pārbaudīšana bija
              cietsirdīga, nežēlīga. Es to nekad neaizmirsīšu.
              Es esmu sev vairākkārt jautājusi, ko cita
              sieviete manā vietā būtu darījusi. Ticat man,
              ka tā būtu atgriezusies ar jaunu līgavaini. Jūs
              nepazīstat sievieti, tā ir priekš jums mīkla. Jūs
              esat vēl vienmēr tas naivais bērns, kurš nodevies
              saviem sapņiem, nevēro savu apkārtni un pats
              sevi. Varbūt, ka es maldos un neesmu vēl tik
              dziļi iespiedusies jūsu noslēpumu pilnā dvēselē.
              Varbūt, ka jūsu tieksmes ir sevišķas, mūsu,
              sieviešu tieksmes svešas un nepieejamas. Bet vēl
              mazāk mani pazīstat, nekā es jūs - jā, mazāk,
              neizsmeļoši sekli. Runāsim tagad atklāti, tieši,
              bez filozofijas. Jūs mani mīlat - tas jums jāatzīst.
              Jūs mani mīlat ar lielu kaislību, citādi
              kā Tomašēvics, kuram es jūsu klātbūtnē atteicu. </p>
              <pb/>
              <p>Jūsu mīla atšķiras no tās mīlas, ko iedomājies
              maģistrs Stembers, šis sausais zinību vīrs, sūtīdams
              man ik pārdienas vēstules ar rožu pumpuriem.
              Bet jūsu mīlu nomāc man svešas, fanātiskas
              tieksmes jūsu dvēselē. Es nezinu, vai
              tā ir rakstniecība un literatūra. Es nezinu, vai
              tas ir patriotisms un jūsu jaunā apgādniecība.
              Es negribu ticēt, ka jūsu Sibirijas draugi varētu
              uz jums tādu iespaidu darīt un jūs tuvināt
              utopiskām varbūtībām. Bet to es zinu, ka jūs
              neesat sevī izšķīrušies un ka tā robežu josla
              jūsu garīgā dzīvē, par kuru jūs runājāt, nav no
              jums vēl pārieta, un ka noslēpumaini drausmīgais
              un naivi ikdienišķīgais jūs baigi nomāc un
              velk arvien dziļāk atvarā. Tas noskaidroti cēlais,
              kas reiz liesmoja jūsu dvēselē un kura dzirkstis
              mani vienās liesmās pārņēma, ir kļuvis par
              pelniem. Debesskaidrā gara apgarotība un pacilātība
              ir aptumšota no sausas doktrinas, protams,
              augstākā nozīmē un ētiski-estētiskā mijkrēslī,
              kur brīžam viena varbūtība pārvar otru
              un atkal pēdējā aptumšo pirmo. Un tagad es
              jautāju, Olģert Petrovič: kā lai es atbildu uz
              jūsu vēstuli? Dodat man padomu, ko lai es jums
              atbildu?" Pēdējos vārdus Lidija izkliedza un,
              aizsegusi rokā seju, izplūda asarās.</p>
              <p>"Lidija Karlovna, neraudat. No Dieva puses,
              neraudat," Olģerts uztraucies mierināja un tiecās
              pēc viņas rokas. Bet Lidija, abām rokām seju
              apklājusi, nevēroja Olģerta tiekšanos. "Sakat,
              ko lai es atbildu uz jūsu vēstuli. Es jūs lūdzu,
              dodiet man padomu, ko lai es atbildu."</p>
              <p>Olģerts piecēlās un vēroja, ka viņa sirds stāj
              darboties. Viņš nedzirdēja, ka Jozofata soļi guļamistabā
              apklusa. Viņš neredzēja, ka kabineta
              durvis uz koridoru bija jau slēgtas un Jozofata
              kundze aizdarīja arī zāles durvis. Viņš atradās
              tādā pat bezizejas stāvoklī, kā tad, kad viņš
              Lidijai rakstīja vēstuli un bija visu nakti cīnījies
              ar sevi. Tad viņš šķita cīņu izcīnījis, bet tagad? </p>
              <pb/>
              <p>Vai šī cīņa viņam pašam ar sevi nesākas no
              jauna un citos, daudz nelabvēlīgākos apstākļos? </p>
              <p>"Es izpildīšu jūsu vēlējumos, Lidija Karlovna.
              Bet apmierinaties. Es jūs lūdzu," Olģerts teica
              un apsēdās viņai iepretim. Un, turēdams Lidijas
              roku savējā, viņš to vairākkārt noskūpstīja
              un tad turpināja. </p>
              <p>"Jūsu atbilde var būt sekoša: jūs mani mīlat.
              Arī jūs mani nemīlat kā Tomašēvicu un
              varbūt, maģistri Stemberu, bet citādi, ar citu aizrautību
              un kaislību. Ka jūs paguvuši manā dvēselē
              ieskatīties un saucat to par mijkrēsli, kas
              mani brīžam attālina un atkal tuvina jums un
              manai garīgai esamībai, es zinu, Lidija Karlovna.
              Bet mans liktenis liekas jums atbaidošs un
              jūs esat neziņā, kurp tas vedīs mani, kurp tas
              vedīs jūs kā manu dzīves biedreni, un jūs sevi
              jautājat, vai man sekot un vai jūsu mīla radīs
              manī pretmīlu. Es to saprotu, jo cienu sievišķību
              un mans vēlējums ir, lai jūsu sievišķība nekļūtu
              apēnota arī turpmāk no citiem jautājumiem
              un problēmām. Jūs nevarat būt ne cīņas biedrene,
              ne problēmu raisītāja. Šīs daiļās rokas
              ir radītas mīlas glāstiem. Šie mazie rožu pirkstiņi
              spēj izburt dievišķīgas skaņas un ar savu
              radošo grāciju rotaļāties ar visusvētākām jūtām.
              Jūsu liegais acu pāris ir debešķīga atspulga no
              jūsu dvēseles un sola sirdsprieku un svētlaimības
              stundas. Jūsu lūpas nevar izrunāt kaujas saucienu
              un cīņas paroles, bet tās ir radītas mīlas
              skūpstiem un atveldzēt ar savu burvīgumu ceļā
              nogurušo un savās īkstīs izsīkstošo. Tās spēj
              ar vienu smaidu liesmas dzēst un ledu kausēt.
              Un jūsu daudz cietusē sirds ir mūžīgais mīlas
              dārzs, kurš viss rīta rasā. Jā, tāda jūs esat, Lidija.
              Tādu es jūs vēroju kopš gadiem un jūs
              dievinu." </p>
              <p>Lidija, kuras abas rokas Olģerts turēja savējas,
              izplūda asarās, un, zaudējusi savu dvēseles
              līdzsvaru, nolieca savu galvu Olģerta klēpī. </p>
              <pb/>
              <p>Viņa bija kļuvusi atkal tā, kas Somijas jūrmalā,
              kad Olģerts bija pieskāries viņas dvēseles dzīvei
              un vienās trīsās pieglaudās viņam, un cerēja Olģertu
              ieguvusi. </p>
              <p>Olģerts skūpstīja viņas matu cirtas un divas
              lielas asaras slacināja tās.</p>
              <p>"Tā ir jūsu dievišķīgā sievišķība, Lidija Karlovna.
              Es to pielūdzu un dievinu. Man jāatzīstas,
              ka es brīžam topu akls no tās un taustos
              kā pa labirintu. Tad es pūlos to saskaņot ar
              manas dvēseles dzīvi, radniecisku šai pasaulei un
              sevi jautāju: vai tā saskaņojama. Ticat man, ka
              tas bija manas nelaimīgās vēstules pamattonis.
              Vairāk kā gadu es sevi nomoku, atrisinādams
              šo jautājumu un esmu cietis tāpat kā jūs šinī
              laikmetā, bet atbildes neesmu radis. Varbūt,
              ka tā ir kļūda, ka esmu pašapzinīgs un paškritiķis.
              Varbūt, ka mīla necieš loģiskus slēdzienus.
              Bet es nedrīkstu būt vieglprātīgs, Lidija
              Karlovna. Es apzinos par pašlepnu, lai jūs maldinātu.
              Es neuzdrošinos nokāpt jūsu dvēseles
              dziļumos un tos izbradāt. Man ir svēta jūsu
              idilliskā jūtu pasaule un es būtu pirmais, kas
              ietu cīņā, ja kāds to profānētu," Olģerts runāja,
              glāstīdams Lidijas matu sprogas. </p>
              <p>Bet Lidija nesaprata Olģerta vārdus. Viņas
              galva dega no Olģerta glāstiem un viss viņas
              ķermenis bija vienās ugunīs. Bet Olģerta runa
              bija auksta un atbaidoša. Kad Olģerts bija stājis,
              viņa atsvabināja savas rokas, ieņēma savu
              pirmatnējo stāvokli un pūlējās būt ārēji mierīga.</p>
              <p>"Jā, kur mēs palikām?" Lidija pirmā uzsāka.
              "Ak tā, mana atbilde uz jūsu vēstuli."</p>
              <p>Olģerts klusēja. Bet viņa valgie skati gremdējās
              Lidijas dvēselē un kaut ko tanī meklēja.</p>
              <p>"Jūs man solījāties nākt talkā. Man diktēt
              manu atbildi. Bet jūs aprobežojaties ar mīlas
              kulta dievināšanu un izraudzījāties manu personu
              kā fantastisku allegoriju," Lidija runāja. </p>
              <pb/>
              <p>"Ne fantastisku, bet idillisku allegoriju, Lidija
              Karlovna," Olģerts pārlaboja. "Un es nevarēju
              to nedarīt, iekams pāreju uz tiešo atbildi, kura
              ir atkarīga no šīs idilliskās, dievišķīgās pasaules." </p>
              <p>"Tā tad viss līdzšinējais no jums sacītais uzskatāms
              par ievadījumu? Tiešu atbildi jūs man
              esat parādā." </p>
              <p>"Tiešu atbildi varat vienīgi jūs uz manu vēstuli
              dot, Lidija Karlovna. Bet es varu tuvāk
              noskaidrot savas vēstules pamata toni. Man šķiet,
              ka jūs esat neskaidrībā par to, ko es savā vēstulē
              pūlējos izteikt. Varbūt, ka mana izteiksme
              nav pietiekoši skaidra bijusi un man tā jāpapildina."</p>
              <p>"Es jūs lūdzu, darat to. Varbūt es esmu jūsu
              vēstuli nepareizi sapratusi. Man jāatzīstas,
              ka mani uztrauc katrs vārds, kas nāk par jūsu
              lūpām, jo baidos, ka tiešām būšu jūsu vēstuli nepareizi
              sapratusi." </p>
              <p>"Atceraties, es rakstīju jums par mūsu garīgās
              dzīves un tieksmju noskaidrību." </p>
              <p>"Man katrs jūsu vēstules vārds iespiedies atmiņā."</p>
              <p>"Ja es jums šodien runāju par jūsu idilliskās
              dvēseles dzīves noskaņotību, par jūsu sievišķības
              dievišķīgumu, tad es to darīju, radīdams
              pretstatu citai, šinī gadījumā, manai dvēseles dzīvei,
              kura izpaužas pienākuma un dzīves uzdevumu
              problēmu atrisināšanā. Arī te ir krāsu
              un niansu pārpilnība un harmonijas noskaņotība.
              Bet degpunkts ir tas, vai idilliski sievišķīgais
              saskaņojams ar reālo dzīvi."</p>
              <p>"Konkrēti formūlējot, vai es varu būt jūsu dzīves
              biedrene, neupurējusi savu sievišķību?"</p>
              <p>"Vai mūsu kopējā garīgā dzīve nebūs padota
              nelabvēlīgām disonancēm."</p>
              <p>"Bet, man šķiet, mēs nevarētum būt pirmie,
              kas savu kopdzīvi dibina līdzīgos apstākļos, es
              gribētu teikt, kas būtu garīgi mazāk attīstīti par
              mums."  </p>
              <pb/>
              <p>"Protams, ka ne. Bet man vismaz domāt, ka
              jūs, Lidija, ciestu manis dēļ, ir nepanesami. Es
              nevaru iedomāties tos moku brīžus, kad man
              būtu jāvēro jūsu dvēseles nemiers un es būtu
              bezspēcīgs šo nemieru dzēst. Tādēļ es izlūdzos
              jūsu noteiktu atbildi, vai jūs būtu ar mieru kļūt
              par manu dzīves biedreni arī tanī gadījumā, ja
              man jau rītu būtu jāatstāj jūsu tēva māja un es
              dotos svešumā, vadīts no sava dzīves uzdevuma,
              man pašam nezināmā labirintā, kurā mirdz tūkstošu
              zvaigžņu apvārsnis un pauž savu bezgalīgo
              krāšņumu? Ja es būtu šo nezināmo ideālu
              pielūdzējs?" </p>
              <p>Lidija klusēja. </p>
              <p>"Es neprasu no jums šodien atbildes. Es cerēšu
              uz jums. Gadu, divi gadus. Līdz sirmam
              vecumam jūs būsiet mans vienīgais acuraugs. Tik
              bezgalīgi es jūs mīlu, Lidija..." </p>
              <p>Un jaunības straujumā Olģerts skārās pēc Lidijas
              stāva un to skāva savās rokās. </p>
              <p>Lidija nevarīgi padevās un izjuta Olģerta dedzinošo
              skūpstu uz savām lūpām..." </p>
              <p>Jozofata soļi bija dzirdami guļamistabā. Tad
              durvis atdarījās un viņš ienāca kabinetā. </p>
              <p>Arī Jozofata kundze ienāca pa zāles durvīm
              un viņas seja bija rūpju pilna.</p>
              <p>Lidija, atsvabinājusies no Olģerta skāvieniem,
              gāja vecākiem pretim un vēstīja:</p>
              <p>"Olģerts Petrovičs rītu aizceļo." </p>
              <p>Jozofats saskatījās ar savu kundzi. </p>
              <p>Olģerts klusēja. </p>
              <p>Tad viņš atvadījās no Jozofata, kurš viņam
              vēsi sniedza roku, ne vārda neteikdams. </p>
              <p>Jozofata kundzei Olģerts vairākkārt skūpstīja
              roku un vēroja viņas acīs asaras.</p>
              <p>Lidija izvadīja Olģertu.</p>
              <p>Viņa gāja viņu nolaist pa trepēm. </p>
              <p>Šķiroties Olģerts vēl reiz sniedza Lidijai skūpstu
              un tas bija dievišķīgas uguns kairs. </p>
              <pb/>
              <p>Un mēmi, nakts tumsā, ne vārda nerunādami,
              Lidija ar Olģertu izšķīrās... </p>
          </div>
          <div type="chapter">
              <head>32.</head>
              <p>Palkavnieks Krisons un Olga Petrovna bija
              ļoti pārsteigti, kad Olģerts otrā rītā paziņoja,
              ka viņš vakarā ar ātrvilcienu aizbrauc uz Maskavu.
              Bet Olga Petrovna kā sieviete vēroja Olģerta
              romāna beigu cēlienu ar Lidiju un nekā
              nejautāja. Beidzot arī Krisons apmierinājās.</p>
              <p>Nodevis stacijā telegrammas Raudupietim Sibirijā,
              Kalniņam un savam Rīgas kommisionāram,
              lai viņam nodomātos pasta sūtījumus adresē
              uz Maskavu, "Slavu Bazāra" viesnīcu, Olģerts
              iekāpa otrās klases vagonā un priecājās,
              ka mazā kupeja bija tukša. Viņš pasauca konduktoru,
              iedeva tam labu dzeramnaudu un lūdza
              tā kupejā pēc iespējas nesēdināt citus pasažierus,
              ko pakalpīgais konduktors arī apsolīja.
              Drīz vien atskanēja trešais zvans un vilciens sāka
              kustēties. Olģerts pārmeta krustu, kā toreiz,
              kad viņš pirmo reizi brauca uz Pēterpili un māte
              viņu uz to mudināja. </p>
              <p>Kad vagona pavadītājs bija viņam uztaisījis
              guļas vietu, viņš izstiepās uz sniegbaltā palaga
              un juta nogurumu. Pagājušo nakti viņš nebija
              nemaz gulējis: vakardienas pārdzīvojumi viņu
              kratīja kā drudzī visu nakti. Bet uz rīta
              pusi viņš bija sevi savaldījis un nodevies savu
              personīgo lietu nokārtošanai. Arī visa diena pagāja
              vienā iešanā un braukšanā, jo viņš turēja
              par savu pienākumu atvadīties no saviem labvēļiem
              un draugiem. Kā pirmo viņš uzmeklēja
              Dr. Zotovu un izsacīja viņam pateicību, ka tas
              bija laikā konstatējis viņa slimības nopietnību un
              ieteicis pamatīgu ārstēšanos. Tad viņš uzmeklēja
              Meijera firmas nodaļu un iepazinās ar tās
              galveniem priekšstāvjiem. Viņš gribēja parliecināties, </p>
              <pb/>
              <p>kā pati firma nostādījusi savu apgādniecību
              un izplatīšanas tīklu Krievijā. Viņš tiecās
              redzēt šīs pasaules firmas technisko aparātu,
              kaut arī mazākos apmēros nekā centrā,
              Leipcigā. Viņam bija uz to morāliskas tiesības;
              jo viņš bija lepns, ka tā viņa ideja bijusi, Meijeru
              ar Krieviju plašākos apmēros saistīt. Viņš
              varēja arī lepns būt, ka viņa vadībā Jozofata
              firma bija uzrādījusi reālus panākumus un Leipcigas
              bibliogrāfisko institūtu Krievijā populārizējusi.
              Tad viņam bija cēlas atmiņas par Dietcu,
              ar kuru viņš priekš diviem gadiem bija pēdējo
              reizi ticies. </p>
              <p>Meijera Pēterpils nodaļas direktors Dickhofs
              ar lielu uzmanību viņu uzņēma un veltīja viņa
              apciemojumam veselu stundu. Dickhofam bija zināma
              Olģerta darbība Jozofata firmā un pašas
              sarunas sākumā viņš uzsvēra, ka līdz šim nenobeigtā
              norēķināšanās ar Jozofatu nebūtu ievilkusies,
              ja Olģerts nebūtu piepeši saslimis un aprēķināšanos
              nebūtu uzņēmies Jozofats pats. Viņš
              iebilda, ka bibliogrāfiskais institūts nav gribējis
              ar Jozofatu visus sakarus pārtraukt, bet vienīgi
              kontroli paturēt sev un sadalīt darbību divos
              - Jozofata un viņu pašu firmas - centros.
              Bet Jozofats nostājies no paša sākuma izaicinoši,
              iedomādamies, ka viņu grib apiet, kādēļ
              radušies pārpratumi un lieka berzēšanās. Protams,
              tagad no domātās kopdarbības nevarot būt
              runas, jo strīdīgos sīkumus uzņēmušies tiklab no
              vienas, kā otras puses noskaidrot advokāti. Izdzirdis,
              ka Olģerts turpmāk nedomā Jozofata
              firmā darboties un aizceļo uz Maskavu, Dickhofs
              lika Olģertam priekšā uzņemties bibliogrāfiskā
              institūta Maskavas nodaļas vadību. Protams,
              šī nodaļa vēl nepastāvot, bet to bibliogrāfiskais
              institūts tuvākā nākotnē nodomājis atvērt
              un viņi cerot ar šo piedāvājumu dot zināmu
              gandarījumu viņam, Olģertam. Šo piedāvājumu
              Olģerts principā pieņēma, bet galīgu atbildi nedeva. </p>
              <pb/>
              <p>Viņš nebija ar sevi skaidrībā, vai nodoties
              svešai grāmatniecībai, kur viņam bija jau
              sava apgādniecība, un nodomāja turpmāk pelnīties
              kādā citā arodā, kas būtu, varbūt, ienesīgāks
              un dotu viņam plašākus līdzekļus sava
              paša pasākuma sekmīgai izkopšanai. Tad vēl viņš
              atzina, ka profesionāli grāmatu tirgotāji, ierakušies
              savā ikdienas darbā, kļūst ar laiku šauri
              un maziski. Viņš zināja, ka grāmatniecība apēd
              katru brīvu domu un padara cilvēku aiz darba
              pārpilnības par trulu amatnieku. Bet viņš,
              kurš bēga no šī truluma, tagad, atsvabinājies no
              visa personiskā, nedrīkstēja uz ātru roku izšķirties,
              kur viņam bija citi nodomi, citas izredzes.
              Vai Maskava, šī plašā Krievijas sirds, nevarēja
              būt arī viņam pieejama? Tādēļ viņš Dickhofam
              neatteica, bet solījās no Maskavas tuvāk rakstīt.</p>
              <p>Un tas, ka viņam, Pēterpili vēl neatstājušam,
              bija izredze Maskavā nodrošināt savu eksistenci
              un līdz ar to turpināt savu apgādniecību, ienesa
              viņa uztrauktajā gara stāvoklī nomierinājumu.
              Viņam šķita, ka šis pēkšņais lūzums viņa
              dzīvē bija nepieciešams, tikpat nepieciešams, kā
              toreiz, kad viņš atstāja grāmatniecību un kļuva
              par fabrikas strādnieku. Līdz savam pirmam lūzumam
              viņš bija naivs sapņotājs un maz pazina
              reālo dzīvi un to darba īstenības pasauli,
              kur idejas pieņem reālu veidu un sapņi kļūst
              par taustāmām būtēm. Tas bija pirmais nopietnais
              mēģinājums. Bet tagad viņa dzīvei, kurā
              ideālais ar reālo bija kopojušies, sevī apvienojušies,
              bija savs pamats, bija jau sava pagātne,
              un lūzums viņa dvēselē nevarēja viņu attālināt,
              atbaidīt no viņa līdzšinējās dzīves, bet ienes
              tanī citu, varbūt, svaigāku un spirdzinoši atveldzinošu
              atmosfairu. Jā, Lidija viņu tomēr nesaprata:
              viņai Olģerta garīgā nobriešana šķita
              jau galīgi izveidojusies, kā viņas sievišķīgi dievišķīgais,
              bet viņš pats vēl tikai tuvojās šai pilnībai. </p>
              <pb/>
              <p>Viņa negribēja arī būt vairāk par to,
              kas viņa ir. Viņa nevarēja būt viņa darba biedrene,
              pat apzinīga līdzjutēja, bet vienīgi ar savu
              sievišķību pildīt viņa vaļas brīžus cēlā gara
              pacilātībā. Un viņa bija ar mieru gaidīt, kad
              Olģerts viņu sauks, kad viņas tuvums būs nepieciešams,
              kad sievišķīgi dievišķīgais kļūs par
              viņa, Olģerta, vēl verdošās gara dzīves pēdējo
              harmonisko noskaņotību. To liecināja viņas smeldzošie
              skūpsti. To apstiprināja viņas klusais ardievu
              sveiciens. </p>
              <p>Šis pašapmierinājums bija kā vīrāka aromāts,
              kas viņam lika aizmirst visas nākotnes varbūtības,
              viņu ieaijāja sapņu valstī un slēdza viņa
              nogurušos acu vākus. Viņam nebija šaubu par
              savu nākotni, šaubu par Lidijas uzticību. Šī sapņu
              valsts šķita viņam tikpat pārpilna dažādu ierosinājumu
              un cēlumu, kā toreiz, kad viņš skatīja
              priekš sevis mēmos ūdeņos zeltu mirdzam, vai
              arī zvaigžņu firmamentā redzēja dimanta rotas.
              Šīs rotas nebija priekš viņa vēl zaudējušas savu
              pievilcības spēju un ar savu teiksmaino krāšņumu
              aicināja tām ticēt. Un vagona vienmuļīgā
              dunoņa darīja savu iespaidu uz viņa pārpūlētiem
              nerviem un it kā apstiprināja viņa pašpaļāvību.
              Un šai saldā sajūtā viņš nokāpa sapņu valstī, kura
              harmonēja ar viņa dzīves sapņiem un rādīja viņam
              jaunas burvīgas pilis un zelta kalnus... </p>
          </div>
          <div type="chapter">
              <head>33.</head>
              <p>Maskavā ar vietas dabūšanu tā neveicās, kā
              Olģerts bija domājis: vakantas vietas bija vienīgi
              lielos tirdzniecības namos un apdrošināšanas biedrībās.
              Bet palikt par vienkāršu komersantu vai
              apdrošināšanas biedrības aģentu Olģerts nevēlējās.
              Galīgi sevī neizšķīries, viņš pieņēma Meijera
              bibliogrāfiskā institūtā inspektora vietu pār </p>
              <pb/>
              <p>visām Krievijas nodaļām - pagaidām līdz jaungadam,
              kamēr būs priekšdarbi veikti Maskavas
              nodaļas atklāšanai. Un kā Dickhofs Leipcigas
              centrālās valdes uzdevumā rakstīja, Krievijas tirgu
              nodomāts sadalīt divos centros: Pēterpils un
              Maskavas nodaļās. Pēterpils rūpēsies vairāk par
              apgādniecību, bet Maskavas par izplatīšanu. Un
              Maskavas nodaļai būs padotas Sibirija, tālie Austrumi,
              Volgas, Kubaņas un Turkestanas apgabali,
              Kaukazs un Krima. Un centrālā valde Leipcigā izsaka
              savu vēlējumos, lai Olģerts savā inspekcijas
              ceļojumā nodibina sakarus ar šiem apgabaliem
              un pēc iespējas tos līdz jaungadam apceļo 
              tā Dickhofs savu vēstuli noslēdza. </p>
              <p>Pienāca telegrammas, vēstules un manuskriptu
              sūtījumi no Raudupieša un viņa dzīves biedrenes,
              daudziem citiem rakstniekiem, viņa Rīgas
              kommisionāra un grāmatu drukātājiem. Ar retu
              sirsnību Raudupietis rakstīja un viņu draudzīgi
              apsveica jaunā darba laukā, atzīmēdams Leipcigas
              bibliogrāfiskā institūta tradīcijas un vezdams
              tās sakarā ar Olģerta pirmiem mēģinājumiem
              latviešu grāmatniecībā. Viņš norādīja uz
              Pavļenkovu krievu grāmatniecībā un salīdzināja
              Olģerta pirmos soļus ar Pavļenkova darbību un
              mudināja nepagurt, bet pārvarēt visus šķēršļus.
              Citi rakstnieki izteicās tamlīdzīgā garā. No Rīgas
              ziņoja, ka jau radusies dzīvāka interese par
              cittautu klasiķiem, bet publika vairāk pieprasot
              paštautas rakstnieku darbus. </p>
              <p>Drukātavas pieprasīja pasūtījumus un bija ar
              mieru strādāt uz kredita. </p>
              <p>Šī plašā korespondence Olģertu tā saviļņoja,
              ka viņš nolēma līdz jaunam gadam izdot
              desmit jaunas grāmatas un izdarīja gan telegrāfiski,
              gan rakstiski savus rīkojumus pirms aizceļošanas.
              Un nokārtojis savu personīgo korespondenci,
              viņš devās ceļojumā, vispirms uz Pievolgas
              apgabalu, tad uz Kaukazu un dienvidiem. </p>
              <pb/>
          </div>
          <div type="chapter">
              <head>34.</head>
              <p>Ģimnāzijās direktrise Stembera kundze rīkoja
              savu gadskārtējo koncertu trūcīgiem skolniekiem
              par labu un uzlūdza arī šogad Lidiju piedalīties
              kā pianisti. Stembera kundze bija pēdējā laikā
              kļuvusi par klienti Jozofata veikalā un blakus
              savām personīgām vajadzībām sūtīja arī savas
              skolnieces uz attālo Jozofata veikalu izdarīt iepirkumus.
              Un tiekoties personīgi ar Jozofatu,
              bija gluži dabiski, ka veikaliska satiksme pamazām
              pārvērtās privātā un Stembera kundze
              bija jau vairākkārt bijusi pie Jozofatiem sērst.
              Bet Lidiju viņa uzlūdza ar viņai piemītošo paidagoga
              pazemību un runāja daudz par savu skolu
              un skolniekiem, ne vārda nebilzdama par savu
              dēlu un tā ierašanos no Maskavas uz šo koncertu.
              Viņa slēpa arī to, ka pēc koncerta māksliniekus
              un viņai tuvu stāvošas personas bija nodomājusi
              uzlūgt uz vakariņām. Uz koncertu tika ielūgti
              arī Jozofats ar kundzi un Lidijas jaunākā
              māsa Marija.</p>
              <p>Lidija atturīgi pieņēma uzaicinājumu. Viņa zināja,
              ka koncertā ieradīsies maģistrs Stembers
              no Maskavas. Viņš sūtīja tagad ar katru vēstuli
              rozes ziedu un teicās būt laimīgs, kad viņam
              būs izdevība rozes pasniegt personīgi un
              ziedu pilnībā. Viņš rakstīja, ka viņa jaunais darbs
              jau tuvojoties beigām un viņš izlūgšoties no Lidijas
              atļauju, viņai dažas nodaļas pirms drukas
              nolasīt. Visas viņa vēstules bija glīti rakstītas,
              loģiski rūpīgi izstrādātas un apgarotas dziļas padevības
              un cienības jūtām. </p>
              <p>Lidija lasīja šīs vēstules, kā mēdz lasīt māksliniece
              savu piekritēju atsauksmes, un atbildēja
              uz tām ar taktu un vieglu rezignāciju. Viņas
              atjautībai te bija plaša perspektīve un katrā
              jaunā vēstulē viņa atrada citu toni, uzstādīdama
              dažādus jautājumus, kādus viņas fantāzija
              uzbūra un kuriem nebija nekā kopēja ar maģistra </p>
              <pb/>
              <p>Stembera mīlas un dziļās cienības apliecinājumiem.
              Šī korespondence Lidijai šķita no sākuma
              uzbāzīga un viņu apgrūtināja, bet pamazām
              viņa pie tās pierada, un veltīja katrai atbildei
              dažas dienas savu asprātību noskaņošanai.
              Bet tiklīdz viņas domu gaita pieskārās Olģertam,
              viņa pēkšņi uztraucās un iznīcināja Stembera
              vēstules un jau uzrakstītās rindiņas atbildei.
              Un atslīgdama uz kušetes un raudzīdamās ovālajā
              spogulī, viņa izsauca savā dvēselē tos liegos
              brīžus, kas visus šos gadus viņai bija bijuši
              kā kairinoša saule. Viņa stundām ilgi sēdēja
              un no jauna pārdzīvoja savu jūtu cēlo saviļņojumu.
              Un tādos brīžos viņa izjuta Olģerta dedzinošo
              skūpstu uz lūpām un straujo skāvienu
              svētlaimību. Tad viņa veselām dienām par Olģertu
              vien domāja. Viņa nomocījās domām, kad
              Olģerts viņai rakstīs un viņu sauks pie sevis. </p>
              <p>Viņa negribēja zināt par viņa nodomiem un
              dzīves mērķiem. Tas viss viņu neinteresēja. Vienu
              viņa zināja: Olģerts viņu mīlēja. Olģertam
              bija šī mīla svētums un viņš bija solījies šo svētumu
              sargāt kā savu acuraugu. Viņš teica, ka
              nepārdzīvotu tā brīža, kad redzētu viņu, Lidiju,
              savā apsardzībā nelaimīgu. Bet vai viņa varēja
              būt ar viņu nelaimīga? Savu dvēseles izmisumu
              viņa bija pārdzīvojusi pēdējā gadā ārzemēs, kad
              viņa bija šķirta no viņa, kad viņa bija iedomājusies,
              ka Olģerts no viņas atteicies... </p>
              <p>Un tā, sevi noskaidrojusi, viņa gatavojās uz
              Stembera kundzes koncertu, dienām ilgi sēdēdama
              pie klavierēm un izburdama jaunas skaņas. </p>
              <p>Pienāca koncerta diena un viņu izvadīja Jozofats
              ar kundzi, kuri brauca karietē līdz. Viņas
              vecāki bija ļoti pakalpīgi un tēvs viņai bija
              pasniedzis divas lielas dzeltenas rozes, kuras
              Lidija piesprauda sev pie krūts. </p>
              <p>Lidija bija izraudzījusies Lista astoto rapsodiju
              un to nospēlēja ar lielu meistarību. Viņa </p>
              <pb/>
              <p>izbūra no Bechsteina flīģeļa burvīgas, viņai pašai
              līdz šim svešas skaņas un pirmo reizi pārdzīvoja
              to izjūtu, ka viņa ir māksliniece. Viņa
              aizmirsa, ka viņas priekšnesumā klausās pārpildīta
              zāle, elpu aizturēdama. Viņas mākslinieciskā
              iedvesma sakusa ar dievišķīgo skaņu plūdumu
              un aiznesa viņas dvēseli nezināmos tālumos.</p>
              <p>Pēc priekšnesuma Stembera kundze Lidiju noskūpstīja,
              izplūzdama pateicības apliecinājumos.</p>
              <p>Maģistrs Stembers viņai vairākkārt skūpstīja
              roku un pasniedza rozes. </p>
              <p>Pēc vakariņām, kad Jozofati atvadījās, maģistrs
              pieteica savu vizīti uz rītdienu. No Lidijas
              atvadoties, viņš iebilda: </p>
              <p>"Vai drīkstu jums nonest savu jauno darbu ieskatam?
              Tanī gan nav nekā par mūziku, bet pūlējos
              savam darbam pieiet ar to mīlestību un aizrautību,
              ar kādu jūs šovakar izpildījāt dievišķo
              kompozīciju." </p>
              <p>Lidija pamāja piekrizdama galvu. </p>
              <p>Tad maģistrs viņu novadīja līdz karietei un
              bija piepalīdzīgs iekāpt. </p>
              <p>Otrā dienā maģistrs Stembers izlūdzās no Jozofata
              Lidijas roku. </p>
              <p>Jozofats tūliņ atbildes nedeva. </p>
              <p>Atvadoties Stembers pasniedza Lidijai savu glīti
              pārrakstīto jaunā darba rokrakstu un teicās
              ievākt viņas atsauksmi pēc dažām dienām, pirms
              aizbraukšanas uz Maskavu. </p>
              <p>Lidija solījās manuskriptu pārlasīt, piebilzdama,
              ka viņa par to interesējoties. </p>
              <p>To pašu dienu pēc vakariņām Jozofats, pāršķirstīdams
              rīta avīzes, ko viņš priekš gulēt iešanas
              mēdza darīt, pēkšņi piecēlās un sāka soļot pa
              kabinetu. </p>
              <p>Lidija un Jozofata kundze, kuras tobrīd atradās
              kabinetā, sekoja viņa kustībām. </p>
              <pb/>
              <p>Jozofats atsēdās, aizkūpināja cigāru un, paņēmis
              avīzi, lasīja: </p>
              <p>"Meijera bibliogrāfiskā institūta Pēterpils pārvaldē,
              kā mums no drošas puses ziņo, iestājies
              ilggadējais Jozofata firmas direktors Olģerts Silarājs.
              Pēdējais aizbraucis uz Pievolgas, Kaukaza
              un dienvidu lielākām pilsētām, nodibināt tur
              šīs iestādes nodaļas. Silarāja kungs nodomājis
              apceļot arī Sibiriju un uzņemšoties bibliogrāfiskā
              insitūta Maskavas centrāles vadību."</p>
              <p>Lidija piecēlās un iegāja sava istabā. </p>
              <p>Viņa negribēja dzirdēt vecāku pārrunas par
              Olģerta iestāšanos bibliogrāfiskā institūtā, labi
              zinādama, ka tēvs šādu Olģerta soli iztulko sev
              par kaitīgu. Viņa nekad nebija interesējusies par
              reālās dzīves pretešķībām. Nē, nē, par to vien
              nedomāt. Kopš vakardienas viņa kaisa mākslai
              un dailei. Un paņēmusi maģistra Stembera manuskriptu,
              viņa nodziļinājās tajā. Viņa bija jau
              nokļuvusi līdz seno grieķu dzejnieku sacīkstes
              dziedājumiem un pantomimu spēlei. Un viņa nejuta
              noguruma līdz rītam, iekams manuskriptu nebija
              izlasījusi. </p>
              <p>Bet viņa nevarēja iemigt. </p>
              <p>Ātri piecēlusies, viņa iegāja tēva kabinetā un
              sameklēja to avīzi, kurā bija ievietotas ziņas par
              Olģertu. </p>
              <p>Izlasījusi šo ar sīku druku iespiesto rakstu
              grāmatniecības nodaļā, Lidija sakumpa turpat uz
              dīvāna un aizklāja rokām seju: miesīgais nogurums
              izsauca viņas dvēselē reakciju un savā nevarībā
              viņa izplūda asarās... </p>
              <p>Bet tad viņa pēkšņi pietrūkās kājās. </p>
              <p>Viņa skatījas kaut kur tālumā, nevērodama rudens
              saules skumjā zelta vizmu un pusbalsī sevi
              jautāja: </p>
              <p>"Kad Olģerts mani sauks pie sevis? Vai viņš
              jebkad mani sauks pie sevis?" </p>
              <pb/>
          </div>
          <div type="chapter">
              <head>35.</head>
              <p>Novembra sākumā Olģerts atradās Tiflisā. Viņš
              bija Volgu, Turkestanu un Kaukazu apceļojis un
              priekš bibliogrāfiskā institūta ar sekmēm veicis
              sakaru nodibināšanu. Patiesībā viņš izveda dzīvē
              pats savu ideju, ko priekš gadiem bij ieteicis
              Jozofatam, bet uzdūries uz pretešķībām un maziskumu.
              Viņš pats bija apmierināts ar savu ceļojumu.
              Jaunie apvidi, kurus viņš pirmo reizi
              apceļoja, dažāda rakstura ļaudis, ar kuriem viņš
              tikās un slēdza līgumus, ienesa viņa gara dzīvē
              vairāk nosvērtības. Viņš bija pūlējies atrast cilvēkus,
              kuriem blakus savām ikdienišķām interesēm
              vēl citi, cēlāki dzīves mērķi, un tādus
              bija sastapis lielā mērā. Viņš taisījās ceļā uz
              Odesu. Odesā viņam bija jāizšķiras, vai viņš uzņemas
              Maskavas nodaļas vadību, vai nē, jo bibliogrāfiskais
              institūts šo prasību katēgoriskā formā
              uzstādīja. Odesā vajadzēja sakrāties vēstulēm
              un manuskriptiem, jo uz Turkestanu un Kaukazu
              viņš nebija licis adresēt. Odesā, šai Krievijas
              dienvidu centrā, viņš cerēja saņemt Pēterpils
              avīzes komplektā sūtījumā, jo Pēterpils
              dzīve viņu ļoti interesēja. Un nemitīgi savās domās
              kavējoties pie Lidijas, viņā radās nemiera
              nojauta, kuru viņš cerēja izklīdināt... </p>
              <p>No Tiflisas Olģerts izbrauca skaistā rudens
              dienā, kad vīnogas bij ienākušās un nogulējies
              Kaukaza vīns ar savu stipro aromātu garšoja
              visgardāk. Nedzēla vairs vasaras dedzinošā svelme
              un nebij jāmeklē pēc dziļām pagraba telpām
              klusā brīdī pie dzirkstošā Kachetinieša kausa.
              Tiflisa, Kaukaza metropole, bij jau tobrīd viena
              no skaistākām pērlēm pasaules jauno pilsētu rindā:
              ieslēgta no augstu kalnu trijstūra, ar debešķīgu
              botānisku dārzu, kas klinšu lēzenā gultnē
              piekļāvās armēņu vecpilsētas kvartālam ar verdoši
              dziedinošiem sērūdeņu fontāniem un balta </p>
              <pb/>
              <p>marmora baseiniem, kamēr jaunpilsēta uzrādīja
              skaistas architektūras un ar klints granītu bruģētas
              platas ielas. Bet sevišķi skaista bij Tiflisa
              pēc saules rieta un melnai tumsai to tinot savos
              autos, raugoties no augsto kalnu perspektīvas:
              tā bija teiksmaina krāšņuma ugunsjūra un
              elektriskie ielu dzelzceļi un skaistie divjūgu faëtoni
              zibņoja kā ugunīgas bultas šai kopējā uguņu
              zaigoņā. Olģertam stāstīja kāds tāļbraucējs kuģu
              kapteinis, kurš bija apceļojis visu zemes lodi
              un ar kuru tas sēdēja kādu vakaru kalnu restorānā
              pie viena galda, ka līdzīgu ainu viņš
              neesot redzējis visā pasaulē. Tādos brīžos tīkas
              līdz vēlai naktij skatīt šo panorāmu un baudīt
              Kachetinas dzelteno vīnu un vīnogu ķekarus,
              caurspīdīgus kā dzintara krelles. To Olģerts arī
              darīja. Bet ikdienas viņš uzmeklēja botānisko
              dārzu, kur palmu pavēnī atdevās savas jaunās dzīves
              sapņiem un skuma, ka Lidija nebija ar viņu. </p>
              <p>Viņš brauca dienā uz Batumu, lai pārsēstos
              uz kuģi, kas gāja pa Melno jūru uz Odesu.
              Viņš bija dzirdējis stāstam par tām dabas bagātajām
              ainām šai desmit stundu braucienā līdz
              Batumai. Un patiešām: vilciens ložņāja kā melna
              čūska pa milzīgajām kalnu aizām un vijās lēnā
              gaitā gar klinšu krastiem, ūdens kritumiem
              un bezgalīgiem atvariem. Augšā ledainās kalnu
              virsotnes un kapara sarkanie ugunsdzirkstošie
              slāņi, kuri bija kā saules riets dzidrajā debess
              jūrā un likās vairojam un sūtam lejup savu metala
              svelmi, spiedošas saules radītu. Kur no kalna
              virsotnes bija atšķēlusies kāda daļa, vai arī ar
              smagu kritienu aprāvusi vai aizlūzusi asus klinšu
              ragus, tādās vietās kapara vai cita vēl neizpētīta
              rūda laistījās varavīksnes krāsās. Bet lejā palmu
              ielejas un ciedru koku meži, kur ganījās
              kalnu kazas un avis, un strautu nemierīgā čaloņa
              no akmens sienām izdvesa atveldzošu dvesmu,
              ko ceļinieki piestātnēs ar baudu ieelpoja.
              Bet sevišķas ārkārtīgas prieka jūtas Olģertā iz- </p>
              <pb/>
              <p>sauca pusversti plašais palmu dārzs Batumas tuvumā,
              kuru barbariskā kārtā šķēla dzelzceļa stiga. </p>
              <p>Olģerts nodomāja, ja viņš būtu šo dzelzceļu
              būvējis, viņš būtu stigu ar līkumu vilcis, bet ne
              taisnā līnijā, un saudzējis palmas viņu vienībā.
              Bet notālēm jau vižņoja Melnās jūras ūdeņi un
              dienvidu saule, tīdamās purpura rietā, nokāpa
              šo ūdeņu teiksmainos atvaros. </p>
              <p>No stacijas Olģerts tieši brauca uz kuģu piestātni,
              kur pasažieru kuģis "Ksenija" stāvēja ostā
              un gatavojās ap pusnakti iziet jūrā. Kuģniecības
              sabiedrība, kuras galvenie akcionāri bija lielkņazi
              un cara dzimts locekļi, bija nesen trīs šāda tipa
              kuģus likusi būvēt un tie saucās par ātrskrējējiem,
              veikdami ceļu no Batumas līdz Odesai
              piecās dienās. Viņi nepieturēja visās piestātnēs,
              bet tikai galvenajās. Telpas pasažieriem bij grezni
              ierīkotas un kuģis uzņēma tuvu pie tūkstoš personām.
              Sākot no agrīna pavasara līdz vēlam
              rudenim pasažieru kuģi-ātrskrējēji bij pastāvīgi
              braucējiem pārpildīti, sevišķi starp Sevastopoli
              un Soči kūrortu. Kad Olģerts bij aizņēmis pirmās
              klases kajiti un kāpa augšā pa trepēm, kas bija
              apsistas misiņa stieņiem un klātas mīkstu grīdsegu,
              viņš vēroja, ka braucēju šoreiz maz. Tas
              viņu priecināja, jo viņš nemīlēja lielu sabiedrību,
              bet vēlējās klusumā pārdzīvot Kaukaza brīnišķīgos
              dabas iespaidus, ko tas savā ceļojumā bija
              uzņēmis, un kavēties domās pie Lidijas... Odesā,
              kad viņš būs galīgi izšķīries ar Meijeru un saņēmis
              ziņas par savas apgādniecības stāvokli,
              viņš nodomāja Lidijai rakstīt un viņu saukt pie
              sevis... Ja, tas viņam tagad bija jādara, jo dzīvot
              mūžīgās bažās par Lidiju viņš vairs nespēja - 
              tā bija moku pilna dzīve... </p>
              <p>Laiks bija debešķīgs un Melnās jūras tumšie
              ūdeņi augsto kalnu aizvējā bija viens nepārskatāms
              spogulis, vizēdams tūkstoš krāsās. Kalnu
              karalis Kazbeks valdīja pār visu Kaukazu un </p>
              <pb/>
              <p>Melno jūru, uz kuru tas nicinoši noskatījās un
              biedēja ar savām ledus klintīm. Viņš bija drūms,
              kalnu fūrijām atstājot alas un viesuļu dziņā sakustinot
              Melnās jūras neizmērojamos atvarus;
              viņš bija nepielūdzami stalts, atsaukdams fūrijas
              savās alās un vērodams dienvidu saules baltos
              gaismas audus, kuri bija baltāki par viņa ledus
              kristalliem. Laimīgi bija tie, kas bēga Kazbeka
              skatam, pazīdami viņa untumaino dabu, un Melnās
              jūras piekrastē bija slēpušies no viņa dusmām.
              Tur dienvidu saule augu gadu glāstīja un
              rozes nekad nevīta. Tur bija mūžīga vasara un
              ērkšķi neauga starp rozēm un nedzēla. Olģerts,
              izkāpdams malā Sočos, Sagros un citās piestātnēs,
              izbaudīja to cēlo dabas prieku, kādu līdz šim
              viņš vēl nepazina. Vienīgi cilvēki šai debešķīgajā
              dabas joslā viņam nepatika: tie viņam šķita liekēži,
              kuri nemīl ne dabu, ne darbu, bet klaiņo bez
              dzīves mērķa no vienas vietas uz otru. Bet viņš
              nedrīkstēja malā ilgi uzkavēties, jo kuģis pieturēja
              nepilnu stundu un cēlēji turki kliedza,
              lai kāpj viņu laiviņās atpakaļvešanai uz kuģi.
              Un Olģerts pazina dienvidnieku dusmas, kādas
              viņos uzliesmoja, viņu valodai neklausot.</p>
              <p>Piektās dienas pievakarē "Ksenija" iebrauca
              Odesas ostā un ceļa mērķis bija sasniegts. Olģerts
              iesēdās važonī un brauca vispirms uz pastu,
              kur vajadzēja sakrāties dažādiem sūtījumiem.</p>
              <p>Un pastā viņš patiešām saņēma lielu daudzumu
              sūtījumu. Viņš devās uz viesnīcu un, pasūtījis
              pusdienas, nodevās korespondences lasīšanai. Bet
              vispirms viņš ātri pārlasīja savu privāto korespondenci,
              tad pārskatīja Pēterpils laikrakstus
              un ar sevišķu vērību "St. Petersburger Zeitung"
              numurus. Nemiera nojauta bija viņu novedusi uztrauktā
              gara stāvoklī un viņš lasīja ar lielu rūpību
              katru avīzes numuru, pat sludinājumu daļu.
              Te piepeši viņš pieslējās kājās un avīzes vidus
              lapa noslīdēja uz grīdas. </p>
              <pb/>
              <p>Tanī brīdī ienāca sulainis un, uznesis pusdienas,
              pacēla avīzi un to salocījis nolika uz galda. </p>
              <p>Olģerts atslīga krēslā un viņa trulais skats
              vērsās uz laikraksta sludinājumu daļu, kur redzamā
              vietā bija iespiests: </p>
              <p>Alberts Stembers
              Lidija Stembers, dzim. Jozofats
              salaulāti. </p>
              <p>Novembrī 190... </p>
              <p>Pēterpilī. Maskavā. </p>
              <p>Otrā rītā, pēc visšausmīgākās bezmiega nakts,
              Olģerts nosūtīja divas telegrammas: pirmo savam
              komisionāram uz Rīgu par sešu jaunu grāmatu
              nodošanu iespiešanai; otro Dickhofam uz
              Pēterpili, ka uzņemas Leipcigas bibliogrāfiskā institūta
              Maskavas nodaļas vadību. </p>
              <p>Beigas.</p>
          </div>
      </body>
  </text>
</TEI>  