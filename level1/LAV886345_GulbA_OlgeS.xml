<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:lang="lv" xml:id="LAV886345">
  <teiHeader>
    <fileDesc>
      <titleStmt>
      <title>Olģerts Silarājs : ELTeC izdevums</title>
      <author>Gulbis,  Ansis (1873-1936)</author>
      <respStmt>
        <resp>editor</resp>
        <name>Artis Ozols</name>
      </respStmt>
      </titleStmt>
      <extent>
        <measure unit="words">59502</measure>
        <measure unit="pages">237</measure>
      </extent>
      <publicationStmt>
        <p/>
      </publicationStmt>
      <sourceDesc>
        <bibl type="digitalSource">
          <ref target="https://dom.lndb.lv/data/obj/886345">Gulbis, Ansis, 1873–1936, Olģerts Silarājs
          </ref>
          <publisher>National Library of Latvia</publisher>
        </bibl>
        <bibl type="firstEdition">
          <title>Olģerts Silarājs</title>
          <author>Gulbis, Ansis, 1873–1936</author>
          <publisher>Rīga: Anša Gulbja izdevniecība</publisher>
          <pubPlace>Rīga</pubPlace>
          <date>1920</date>
        </bibl>
      </sourceDesc>
    </fileDesc>
      <encodingDesc n="eltec-1"><p/></encodingDesc><profileDesc>
        <langUsage xmlns:e="http://distantreading.net/eltec/ns">
      <language ident="lv" usage="100"/>
        </langUsage>
        <textDesc xmlns:e="http://distantreading.net/eltec/ns"><e:authorGender key="M"/><e:size key="medium"/><e:reprintCount key="low"/><e:timeSlot key="T4"/></textDesc>
      </profileDesc>
    <revisionDesc><change when="2022-04-27">LB tidied with lavTidy script</change>
      <change when="2022-04-22">Automātiski pārveidots ELTeC formātā</change>
      <change when="2022-04-23">Izlabotas kļūdas galvenē</change>
    </revisionDesc>
  </teiHeader>
  <text>
      <front>
          <div type="titlepage">
              <head>Lida Erik.</head>
              <p>(Kāda cilvēka dienas grāmata.)
                  No Līcišu Paulas.</p>
          </div>
      </front>
      <body>
          <div type="group">
              <head>10. decembrī.</head>
              <p>Vēsais rīta gaiss plūst sejā un patīkami spirdzina...
              Vientuļās ielās neredz neviena cilvēka. Ir jau ar agrs: pulkstenis 
              var būt trīs ... Man apkārt viss tik klusa miera pilns,
              ka negribas mājās iet ... Mirdz debesīs zvaigznes, mirdz sniegs,
              mirdz laternas ... Un es eju, eju, - bet galvā dun, kā tāli
              baznicas zvani; ausīs sāk lēni, vilinoši skanēt valša „Die
              lustige Vitve“ glāstošā meldija - „Lippen schweigen“ -
              un piepeži acu priekšā izaug kāds tēls - jaunava-bērns,
              skaidrām dzintara krāsas acim, zeltainiem matiem, mirdzošā baltā
              uzvalkā, - un pār sārtām, smaidošām lūpam plūst nesaprotamas 
              skaņas, un acīs dziļas ilgas, - tik svešas, ka nespēju
              saprast... Tu, vecais zēn, esi muļķis, - tādas lietas tev
              neder!“ tā es sevi mēģinu pārliecinat un pie tam pasmieties, 
              bet smiekli tā kā nenāk, neplūst ... Savādi kaist visa
              miesa, deg smadzenes ... Un tīkas pašam sevi mocit.</p>
              <p>Eju un dziedu vieglo valša meldiju, ar kuru saistās tikdaudz
              atmiņu...</p>
              <p>Nonāku beidzot līdz mājām. Durvju sargs atslēdz durvis. 
              Kāpju pa trepēm, - liekas: viņām nebūs beigu...
              Vēl - un vēl - un vēl ... Beidzot ! Sagrabinu atslēgu 
              un slēdzu durvis .... Aslēga savādi, nočīkst...
              Man sametas bail...</p>
              <p>Manā istabiņā tumšs. Nometu drēbes un steidzigi iekrītu
              gultā, jo man nupat liekas, ka uz mani skatās simtiem degošu
              acu, un man bail, ka viņas neierauga to palaidni - valgumu,
              kurš kā nelūgts viesis sāk plūst iz acim. Ko nu darīt?
              Spilvens top valgs no asarām ... Kur mana „recepte“ pret
              sirdssāpēm? ... Nav, nav neviena prātīga padoma smadzenēs ..
              Viens no diviem: vai nu esmu ģeķis, vai pazudis cilvēks. Dilemma...
              Bet ne, līdz cilvēka godam vēl neesmu ticis,
              jo man nav sava stāvokļa, naudas, nama, skaistas sievas un</p>
              <pb/>
              <p>zelta briļļu. Ir tikai audeklis, krāsas, pindzeles un - dvēsele,
              par kuru neviens nedod ne sarkana graša ... Hm, slikts
              joks - bez asprātibas ... Izklausas traki muļķigi...
              Sāku atcerēties, kā tas viss notika ... Mans bijušais
              gleznošanas skolotājs - mākslinieks B. - iedāvināja
              man biļeti uz kādu izrīkojumu, kur ari viņš bij rīkotāju skaitā. 
              Uztraucos mazliet, iedomājoties, ka pēc ilgiem laikiem būs
              jāatrodas gaišā, plašā zālē, jāredz pazīstamas un nepazīstamas 
              sejas, jāklausas klavieru, dziesmu un vijoļu skaņās...
              Vijoļu! ... Cik labi!...</p>
              <p>Sāku jau agri gatavoties uz iešanu. Izpurināju, cik
              iespējams, savas diezgan valkātās „svētku“ drēbes, noņēmu
              ar pirkstu palīdzibu katru mazāko pūciņu, tā kā beidzot pats sev
              klusu atzinos, ka apģērbs izskatījās diezgan labs. Ar neparastu
              rūpību pārvilku ķemmi pār saviem nepaklausīgiem melniem
              matiem, kuri - lai gan cirtās - tomēr krita uz deniņiem; šoreiz 
              tie bij rātnāki. Brīnums, ka varēju tik nopietni nodarboties 
              ap savu ārieni. Ja būtu bijis kaut mazs spoguļa gabaliņš, 
              tad, bez šaubām, es būtu viņā sevi pamatīgi apskatījis.
              Kādēļ es tā rūpējos par savu ārieni? Kādēļ mēģināju apslēpt 
              savu nabadzību, kura bij uzspiedusi savu zīmi manai dzīvei? - 
              Man bij kauns no viņas. Mēdz gan teikt, ka kaunēties
              no nabadzības esot muļķigi, bet man tomēr bij jākaunas, tādēļ
              ka viņas dēļ iemantoju dažu labu reizi daudz līdzcietīgu, 
              nožēlojošu, pat ironisku skatu ... Lai nu kā, - šovakar
              būšu brīvs no viņiem, - tā domāju.</p>
              <p>Izgāju iz mājām diezgan vēlu, lai jo vēlu nonāktu
              izrīkojumā; tas esot „chic“ ... Gribēju tāds būt ...
              Jā, bet savā vecajā ziemas mētelī un cepurē nemaz gan tik jauks
              neizskatījos; drīzāk jau drusku nožēlojams. Bet - uznāca piepeši 
              kāda jautra bezbēdiba: lai smejas, kam tīk; pie joda, kas
              gan man tur par daļu? Esmu godīgākais cilvēks uz pasaules un
              cepuri pacelt protu tikpat pieklājīgi, kā tur tas kungs lepnajā kažokā.</p>
              <p>Kad iegāju zālē, trūka piecas minūtes no astoņiem. Nosēdos 
              savā krēslā un sāku aplūkot publiku, kura bij ieradusies
              lielā skaitā. (Atrodu par vajadzīgu pastāstīt savam draugam
              papīram, ka mans krēsls bij piektā rindā, par ko B. kungam biju
              no visas sirds pateicīgs: mans lepnums - vaj ari godkārība - 
              kā nu to ņem - nedabūja ciest). Man pa kreisi sēdēja</p>
              <pb/>
              <p>resns kungs melnā frakā (cik varēju, t i. drīkstēju noskārst,
              fraka bij, kā sacīt jāsaka - „nagelneu“; vairāk neko nezinu, jo
              virsū skatīties nav atļauts), rokas saņēmis un īsos, taukos pirkstiņus 
              stīvi izstiepis, protams, lai citi redzētu, cik skaistus briljantus
              juveliers licis viņam gredzenos; skaisti noaudzētā, divās daļās izšķirtā 
              bārzda, gludi saķemmētie (es labprāt gribētu teikt „nolaizītie“) 
              mati un prātīgais, pašapmierinājuma pilnais smaids
              likās sakot: „Esmu bagāts, godigs kungs, izdodu savu naudu tur,
              kur viņa man visvairāk laba atnes, cienīju savu tēviju tikdaudz,
              cik godīgam un cienīgam pilsonim pieklājas, gādāju par savu
              mīļo sievu, kā visi labi cilvēki!“ Bet mazajās actiņās mirdzēja
              kas cits, un šis cits likās kliegtin kliedzam: „Es ari vēl esmu
              te!“ Uz mana kaimiņa laulāto draudzeni man pavisam netikās
              skatīties. Man pa labi sēdēja kāda jaunkundze ar savu „mammiņu“; 
              viņai, t.i., jaunkundzei bij nelabs ieradums raudzīties uz
              maniem zābakiem, - man tapa neomulīgi.</p>
              <p>Drīz pienāca kāds kolēģis; bij mani ieraudzījis un gribējis 
              parunāties; sniedza roku, sasveicinājamies.</p>
              <p>„Kā sviežas?“</p>
              <p>- „Gluži labi, nekas! Bet kā tad tu atkūlies reiz
              šurp? Domājām visi, ka būsi jau vaj aiz trejdeviņiem kalniem, 
              trejdesmitā karaļa vasltī pie skaistās princeses, pie raganām,
              pie pūķiem! Ne redzēt, ne dzirdēt! Dzīvo tu gan, kā mūks!“
              Parunājāmies par šo, par to. Vaicāja man, kāpēc es tik maz
              apmeklējot izrīkojumus. Atteicu, ka nav naudas. - „Ai, brālīt,
              tu domā, ka man iet labāki? Tev vēl tavs apģērbs mugurā,
              bet man - - - i fraka nav mana, - aizņēmos no kāda
              pazīstama. Bet dzīvot vajaga! Kur gan tad baudīt jautrību,
              ja ne še?“ - Aplūkoju biedra apģērbu un atteicu vaļsirdīgi, ka
              viņam fraka labi stāv - tīri ka viņa paša. - „Oh, - vajaga 
              mācēt nest. Ak tā, es tev gribu labu padomu dot - - “</p>
              <p>- „Nu?“</p>
              <p>Te mans kolēģis, mans jautrais Augusts, pieliecās man pie
              auss un teica: „Mācies dzīves jautro, skaisto daļu baudīt.“</p>
              <p>- „Ko tad teiktu tumšā puse - dzīves ēnas?“</p>
              <p>„Tās var iet gulēt. Šovakar mēs tevis vaļā nelaidīsim. 
              Tavs B. pastāv uz to, ka tev vajagot nelaimigi iemīlēties, 
              tad tu palikšot citāds. Viņš grib tevi iepazīstināt ar
              savu „sirds āķīti“. Mēģini tagad B. piemuļkot un izrādi savas 
              spīdošās zināšanas!“ un Augusts aizgāja smiedamies.</p>
              <pb/>
              <p>Ak tu mūžs, cik jocigi: nevaru pārvarēt sava uzbudinājuma, 
              kad iedomājos, kas viss man nebūs jāatstāsta manam
              draugam papīram! Lai viss cik iespējams novilcinātos, tad atstāstu 
              beidzamo sīkumiņu; varbūt ka pa to laiku nemiers pāries. 
              Papīram gan garlaicīgi klausīties, - nu, bet viņš neprot
              ne žāvāties, ne lūgties, un tādēļ rakstu tālāk ...</p>
              <p>Otrais zvans ... trešais ... Apskatījos: zāle pārpildīta. 
              Dzirdēju sačukstamies : nams esot izpārdots ...</p>
              <p>Priekškars pacēlās ... Koris korekti nodziedāja glītu
              dziesmiņu. Tad iznāca kāda dziedātāja; neatradu nekā pievilcīga 
              un skatījos programā, - kas nu nāks; ieraudziju kāda iemīļota 
              vijoļu solista vārdu, un viss manī ietrīcējās; sajutu savādu prieku ... 
              Gaidīt gaidīju ... Beidzot viņš iznāca,
              drusku saliecies, kā kupri mugurā sametis (atgādināja man no
              Heines aprakstīto Paganini), palocījās un noskaņoja vijoli, tad
              vilka pār stīgām ... Kāds viņam varens, spēka un dzīvības 
              pilns vilciens, - straujš, kā vēsais ūdens kritums!
              Tas elektrizēja ... Zālē viss apklusa un nu es sapratu, kādēļ 
              bij nācis šis lielais cilvēku mudžeklis ...</p>
              <p>Mūzikai uz mani brīnišķīgs iespaids: kad dabūju netraucēts 
              viņā noklausīties, tad jūtu, ka manī sakāpj savāds žēlums 
              par kaut ko pazudušu, un šis pazudušais liekas būt bijis 
              tik bērnišķīgi tīrs un glezns; līdz ar žēluma sajūtu
              sāku sevī manīt tīras, sirsnigas jūtas pret visu pasauli; tikai
              šīs jūtas neatvieglina, bet gan apgrūtina krūtis, - un man
              gribas tādos brīžos raudāt kā izkultam bērnam par to, ka cilvēks 
              jūt sevi tik tīru tikai zināmos brīžos, ka viņš pastāvīgi 
              atrod sevī ko sliktu, sev pašam piedauzīgu - un cenšas
              to ja ne novērst, tad vismaz apslēpt, - jo tādas lietas dara
              cilvēku bailīgu ... Tādu pašu iespaidu uz mani atstāj arī
              teātris; bet nekad neesmu izmēģinājis savus spēkus šajā laukā,
              jo kad reiz būšu iesācis, tad nekad vairs nevarēšu atmest.
              Kas attiecas uz mūziku, tad es vismīļāk spēlētu čello un -
              dziedātu; pēdējo gan jau pa druskai daru ... Nu bet pļāpas
              pie malas! Gribas tagad pašam sevi pamēdīt ... Nu ja,
              vijole tapa spēlēta jauki, un debešķīgi, un nepārspējami, un
              aizgrābjoši, un satracinoši, - un - jā, kā nu vēl lai saku?
              Vēl smejos, meklēdams pēc vārda, bet jūtu, ka jau lēni
              zogas šurpu žēlabas un sāpes un iecērt savus asos nagus</p>
              <pb/>
              <p>dziļi krūtīs ... Nu, ātrāki, ātrāki, - vienu pašu vārdu, -
              tas mani glābs ...</p>
              <p>„Zirgu, zirgu!“</p>
              <p>Veselu ķēniņa valsti par vienu zirgu!“</p>
              <p>Tā teic, - jā, kas tā teic? Ak jā, ķēniņš Richards.
              Nu, te nu viņš ir, šis vārds, - „apreibinoši“, - „mirdzoši“. 
              Atkārtoju: apreibinoši, apreibinoši, - un man jau
              sāk galva reibt. Netieku rakstīdams ne no vietas, un es tak tā
              gribu savam mēmam draugam (kurš neprot žāvāties, bet
              klausās visu, lai tas būtu vaj treju skaitļu rēķins, vaj salds
              noslēpums) uzticēt visu to, kas mani padarījis tik traku; gribu
              prātīgi no sirds izrunāties ...</p>
              <p>Jā ... Pa pauzes laiku jaunkundze (pa labi) lūkojās bailīgi 
              uz manām rokām. Manas rokas tak bij baltas un glītas
              diezgan! Kas viņai tur ko redzēt?</p>
              <p>Mans kolēģis bij aizstūrējis uz zāles otru galu, kur sarunājās 
              ar kādu glītu meiču.</p>
              <p>Pauze beidzās. Atskanēja zvans - pirmais - otrais -
              trešais. Zāle palika tumša, priekškars pacēlās; redzēju
              greznu bagātnieka istabu, - uz zofaja sēdeja mans skolotājs -
              mākslinieks B., - tam apkārt pulks biedru. Tapa uzvesta
              kāda viegla satura luga. Ieintresējos i par lugu pašu, i par
              savu kolēģu spēli. Te - negaidīts spēriens, - šinī vietā
              man jāapstājas un jāuzelpo, pirms uzrakstu to, ko redzēju. Muļkības 
              jau nu vien ir. Ko es redzēju, bij kādas jaunas meitenes
              seja (jāsāk jau tā lieta ņemt no jocīgās puses, citādi sākšu
              murgot), vairāk nekas; bet šī seja bij tik savāda, ka saistīja pilnigi 
              visu manu uzmanību; šminķis un pūders gan nebij ne
              pie viena aktiera sejas taupīts, bet - tas vienalga: tā nebij
              sejas krāsa, kas mani valdzināja, bet gan sejas forma, vaibsti
              un - galvenais - sejas izteiksme ... Kas šī meiča tāda
              bija? Kādēļ B. man nebij neko stāstījis? Es tak viņam vaicāju, 
              kas spēlēs līdz, - un viņš izvairījās no tiešas atbildes ... 
              Bet cik viņa labi spēlēja, šī Veronika (tā viņu lomā
              sauca)! Straujās, traģiskās vietās viņa, likās, pate drebēja aiz
              kaislības, acis dzirkstēja ugunīs; bet kad viņa smējās - tā klusu,
              klusu, - stipri viņa nemēdza nekad smieties, - tad viņas sejā
              parādījās savāds sāpīgi-zobgalīgs vilciens, kas lika gandrīz
              domāt, ka viņa smējās tikai ārīgi, ne no sirds.</p>
              <p>Luga beidzās uztraucoši (vismaz priekš manis): Veronika</p>
              <pb/>
              <p>piespiesti skaņi un zobgalīgi iesmējās, nogāza kādu puķu vāzi
              uz grīdas, iesvieda B-am veselu sauju puķu acīs, pateica:
              „Nu tad - es ceru - uz nekad-neredzāšanos!“ un aizgāja.</p>
              <p>Publika skaņi applaudēja, izsauca aktierus, bet es nekā cita
              neredzēju, kā Veroniku, kura patlaban kā negribēdama palocijās
              pret publiku. Viņas skats slīdēja pār raibo pūli un apstājās
              taisni pret mani; zāle gan bij jau apgaismota, bet tomēr varu
              vaj apzvērēt, ka viņa manis neredzēja ...</p>
              <p>Sākās deja, šī neizbēgamā izrīkojumu otrā daļa, kura
              ienes visvairāk naudas. Domāju iet uz māju, bet piepeši
              jutu, kā pats nelabais mani šovakar saņēmis savos nagos, liek
              manām asinīm strauji rinķot, smadzenēm kaist un sirdij vēlēties
              ko bezgalīgi plašu un apreibinošu ... Viens valsis tagad
              būtu ļoti labs ...</p>
              <p>Te pienāca mans kolēģis.</p>
              <p>„Nu, Henrij, kā patīk?“ tas vaicāja.</p>
              <p>- „Lieliski, August, - jūs visi bijat braši zēni!“ tā
              atbildēju, kaut gan uz mēles stāvēja vesels brāziens jautājumu.</p>
              <p>„Na, vaj šī nespēlēja labi?“ Augusts viltīgi vaicāja.</p>
              <p>- „Kas, - šī?“ es gluži nevainīgi vaicāju.</p>
              <p>„It kā tu nesaprastu! Nu - Veronika.“</p>
              <p>- „Oh ja, nekas nekait. Kas tā tāda ir?“</p>
              <p>„Ah, ieintresējies! Bet ja nu es tev nesaku?“</p>
              <p>- „Liela vajadzība nav,“ es vienaldzīgi atbildēju, paraustīdams plecus.</p>
              <p>„Ar tevi nekas nav iesākams!“ Augusts pukojās: „Nu,
              tad klausies! Viņas vārds - Lida Erik. Bagātu vecāku meita,
              skaista, izglītota, - nākamā zvaigzne dramatiskās mākslas
              laukā.“</p>
              <p>- „Lida Erik? Savāds vārds, pie mums neparasts.“</p>
              <p>„Jā; zini, - viņas tēvs norvēģietis, māte - latviete.“</p>
              <p>- „Ah, tad tā!“ Neteicu vairāk ne vārda.</p>
              <p>Patlaban jau spēlēja valsi. Mans Augusts aizlaidās kā
              spārnos uz zāles stūri, kur uzaicinaja to pašu jaunkundzi, ar
              kuru pauzē runājās.</p>
              <p>Paliku viens pats. Sēdēju, un manas domas kavējās pie
              kādas saplēstas vāzes un viņas plēsejas. Te piepeši redzu
              nākam mākslinieku B. ar divām jaunkundzēm zem rokas, un
              viena no tām, - viena no tām, -  visi labie gari, stāvat</p>
              <pb/>
              <p>man klāt! - viena no tām bij Lida Erik. Jā, bez jokiem!
              Gribēju izberzēt acis, bet īstā laikā atcerējos, ka tā nepieklājas.
              Visi trīs nāca taisni uz mani; B. stāstija kaut ko, visi lūkojās 
              šurp un smaidija. Man bij traki neomuligi, bet es savilku
              uzacis uz augšu (to es tik labi protu!) un lūkojos uz viņiem
              tā, it kā tos nemaz neredzētu, - it kā manā priekšā būtu
              tukša telpa ...</p>
              <p>"Labvakar, Henrij,“ B. sauca: „tagad pienācis svarīgs, tā
              sacīt, izšķirošs brīdis, kur - - - bet, pie joda, neskaties
              tik vienaldzīgi! Ballē vajaga acīm mirdzēt!“</p>
              <p>- „Tas jau vēl var notikt.“</p>
              <p>„Jā, es gribu tad ticēt. Bet nu izvēlies: sārtu rozi vaj
              baltu liliju?“</p>
              <p>- „Šim vakaram sārtu rozi,“ atbildēju neapdomādamies,
              vienaldzīgi. Un te nu notikās tas, ko nebiju šovakar ne cerējis,
              ne domājis: B. iepazīstinaja mani ar Lidu Erik un aizgāja, atstādams 
              mūs abus likteņa varā.</p>
              <p>Sajutu Lidas Erik roku sev uz pleca. „Iesim, kamēr valsis
              nav beidzies,“ viņa teica, un mēs iejaucāmies raibā pūlī. „B.
              kgs man man par jums tik daudz sastāstīja, ka nevarēju nociesties,
              jūs vismaz neredzējusi.“</p>
              <p>- „Jūs ar B. kgu jau sen pazīstami?“</p>
              <p>„Tā, - diezgan ilgi.“</p>
              <p>- „Un vaj jūs ticat tam, ko viņš stāsta?“</p>
              <p>„Nē,“ un viņa ieskatījās man pētoši acīs.</p>
              <p>Valša meldija, raibais pūlis, gaisma, puķu smarša, -
              viss sajaucās par rožainu mudzekli, par fonu, kurš jo skaidri
              atdalīja Lidas Erik zeltmataino galvu, dzintara-brūnās acis, slaidās 
              kakla un roku līnijas. Kas mani tagad sevišķi ieinteresēja,
              bij viņas sejas krāsa, nepastāviga kā jūra: drīz tā bij mirdzoši 
              balta, drīz pārlējās kā ar rožainu blāzmu, drīz pavisam 
              piesarka: brīžiem tā pieņēma caurspīdīgu bālumu, tā
              ka varēja skaidri izšķirt zilganas dzīsliņas deniņos: tādās reizēs 
              no visas sejas redzēju tikai melnās, skaisti liektās, stūrainās
              uzacis un skaidrās acis, kuras tad, likās, tapa dziļas un tumšas,
              kā apmākusēs debess ...</p>
              <p>„Nu, stāstat tak kaut ko, - neciešat klusu,“ Lida viegli
              ierunājās. Sāku nezin ko stāstīt un aplūkoju viņas roku; ap
              to vijās gluda zelta čūska;: mazā pirkstā bij viens vienīgs gluds
              gredzentiņš ar pērli; viss vienkāršs, bet skaists; pate roka -
              diezgan maza un smalka, bet ļoti savāda - stūraina. Nospriedu,</p>
              <pb/>
              <p>ka Lidas raksturā ir dažas (kā nu to lai saka) „stūrainības“
              (pielieku jautājuma zīmi un izsaucēju pie šī jaunatrastā vārda),
              asumi; to pierāda uzacu līnija, rokas forma un žestes. Ka Lida
              bij nervoza, to vēroju no viņas gaitas un vaibstu maiņas.</p>
              <p>Nezinu, kādēļ piepeši sāku atkārtot: „Sarkanu rozi vaj
              baltu liliju.“</p>
              <p>Lida iesmējās. „Jūs brīnaties par mūzu pieņemtiem
              vārdiem?“</p>
              <p>„Nebūt nē.“</p>
              <p>„Vaj ziniet, ko B. kungs sacija? Viņš tiepās, ka liktens
              viņam esot lēmis šovakar ar mani visus valšus dejot. Es
              teicu, ka tā laikam gluži vis nebūs. B. sāka ķildoties: tad
              teicu, lai izmēģina, kuram būs taisniba: man, vaj viņam.“</p>
              <p>„Nu, un?“</p>
              <p>- „Nu, B. mums sadeva vārdus un mēs visi nācām
              šurp; B. teica, ka jūs katrā ziņā izvēlēšoties liliju, jo roze,
              pēc jūsu domām, esot grēciga puķe.“</p>
              <p>„Skaties, kāds!“</p>
              <p>- „Jā, es gan teicu, ka viņš dara nepareizi, iedodams
              lilijas vārdu otrai jaunkundzei; tas jau nozīmē tikdaudz ka: ko es
              gribu, tas notiks, un es to būšu izdarījis; tur liktenim nav nekādas 
              daļas.“</p>
              <p>„Nu, un tālāk?“</p>
              <p>- „Viņš pateica pretim, ka tad jau mēs īsti redzēšot
              likteņa iespaidu uz cilvēka laimi vaj nelaimi. Es gan tā klusu
              vēlējos, kaut B. dabūtu garu degunu.“</p>
              <p>„Un dabūja ar,“ es sāku smieties.</p>
              <p>Valsis beidzās; atsēdamies un sākam runāt daudz, daudz:
              par teātri, par šā vakara muzikālo nodaļu, par to kad katram savāda 
              „štimmunga“ (jaunlatvieši gan izcepuši vārdu „jūtoņa“,
              bet es tā negribu atzīt, jo šis vārds neizsmeļ visa jēdziena),
              par laiku un par - izlikšanos. Jā, bet te nu nāk tas punkts,
              pie kura es palieku kā uz mutes sists; tas ir - izlikšanās. Es,
              lūk, tajā ziņā esmu kā „meisters,“ kas no debesīm nokritis. Tā
              var tīri viegli izkulties cauri tādai nepatīkamai lietai. Bet
              šoreiz - tas jau ir tas piķis - šoreiz paliku kā uz mutes sists,
              jo - kas to gan būtu domājis - Lida Erik saka:</p>
              <p>„Jūs ari piederat pie tiem cilvēkiem, kuri izliekas citādi,
              nekā viņi ir.“</p>
              <p>- „Kā tā?“ es tīri nevainigi iejautājos.</p>
              <pb/>
              <p>„Nu, - kuri smejas, kad grib raudāt, - dzied, kad godīgi
              vairs nevar parunāt, - taisa „grimasas“ - -</p>
              <p>- Pasarg' Dievs !" es iesaucos, jocīgi nobijies, un tad godiga 
              cilvēka balsī piebildu: „un tad jūs, cienitā jaunkundz, mani
              pie tādiem pieskaitāt! Kāpēc šāda bezsirdiba? Esat tak žēligi 
              un domājat par mani labāki!“</p>
              <p>Lida piepeši paskatās, un es redzu, ka viņas acu dziļumos
              mirdz karsts uzbudinājums.</p>
              <p>„Vaj jūs patiesi tā domājat, kā jūs runājat?“ viņa prasa.</p>
              <p>Esmu savādi aizkustināts, bet kāda neizprotama vara mani
              spiež spēlēt sev pašam neizprotamu lomu, un tamdēļ atbildu:
              „Jā,  kamdēļ gan lai - - -?“</p>
              <p>Lida piecēlusēs, - svešāda, vēsa, aizskarta. „Jūs
              esat nežēlīgs, un nevis es!“ Viņa aiziet.</p>
              <p>Vaj es tiešām tāds biju? Nezinu. Reizā sāpes un ļauns
              prieks par to, ko nupat padarīju ...</p>
              <p>Piecpadsmit minūtes vēlāk turu Lidu Erik savās rokās, un
              abi slīdam pa zāli. Top spēlēta kāda deja, viegla kā vējiņš, 
              kā Grīga „Pavasars“'. Lida dejo nepārspējami ...
              Beidzam ... Viņa stāv manā priekšā ... Esmu satvēris
              viņas abas rokas, - - kautkas neizprotams - kā gaviļu skaņas - 
              plūst man krūtīs, un es atkārtoju, kā reibonī:
              „Jūs - - - jūs - -! Te piepeši redzu - viņa skatās
              vienaldzīgi - un saka: „Redzat nu, jūs uzkāpāt uz mana uzvalka!“ 
              Atlaižu viņas rokas un vēsi pasaku: „Lūdzu atvainojat, 
              cienitā jaunkundz, - neredzēju!“</p>
              <p>„Nekas, - lūdzu,“ Lida atbild: „bet ko jūs man gribējāt 
              teikt ?“</p>
              <p>- „Kā, - ko?“ mana reize brīnīties.</p>
              <p>„Jūs iesākāt un nepabeidzāt.“</p>
              <p>- „Ak tā, - ko tak es gribēju teikt? Jā, - jums laikam
              bij atlicies diezgan maz laika šā vakara lomas iestudēšanai.“</p>
              <p>Lidas acis aptumšojas un uzacis draudoši savelkas: „Tas
              ir - es spēlēju diezgan slikti. Ja jūs to gribējāt, tad varējāt 
              taisni izteikt, ne aplinkus.</p>
              <p>Aha, viņas pašmīlību var viegli aizskart.</p>
              <p>„Nē, - kamdēļ tā? Par jaunkundzēm slikti nemēdz runāt, - 
              un tas šoreiz arī gandrīz nebūtu vajadzigs!“</p>
              <p>Lida uztraukusēs: „Nē, sakāt atklāti, - kādas kļūdas jūs
              novērojāt?“</p>
              <pb/>
              <p>„Nav vērts par tām uzbudināties, jaunkundz!“</p>
              <p>Lida nupat ir saniknota, - to redzu no acīm, jo pēc maniem 
              pēdējiem vārdiem pār seju pārvelkas vienaldzības maska;
              tik ap lūpam dažreiz raustās uztraukums; jā, bet acis visu nodod.</p>
              <p>„Nē,“ Lida saka un smej: „es tikai gribēju pazīt savas
              vājības un laboties!"“</p>
              <p>Mana reiza pasmaidīt: „Šādas vājības guļ cilvēka raksturā. 
              Neticu, ka jūs labosaties. Labojas tik mazi bērni, kuru
              raksturs vēl nav nodibinājies!“"</p>
              <p>Domās pats sevi nosodu visslaidākiem bērza žagariem.</p>
              <p>Lida kož lūpās, tad piepeši saka: „Redzat, kā tur tas
              kungs saldi žāvajas!“ un sāk smiet.</p>
              <p>Nolūkojos viņas sejā, noklausos piespiestos smieklos un,
              kad tie apklusuši, saku: „Jā, jā - tādam jaunam jau tīk!“</p>
              <p>„Kas tīk?“ Lida ar apslēptu interesi vaicā.</p>
              <p>- „Nu, drusku vētru zvanit! Bet tas nekas, - tas jau
              viss pieder pie lietas!“"</p>
              <p>„Es jūs nesaprotu,“ Lida saka, bet es lasu viņas acīs, ka
              viņa mani par daudz labi sapratusi. Sarunājamies par kadriļu,
              kurai patlaban jāsākas. Lidai šī deja ļoti patīkot. Man ari. -
              Muzika jau spēlē otro priekšspēli.</p>
              <p>Nāk B. un uzlūdz Lidu. Lida savādi uz mani paskatās
              un tad pieceļas. Es, kā B.-a vis-a-vis, uzlūdzu kādu jaunkundzi
              un nostājos Lidai pretim.</p>
              <p>Deja sākas. Neredzami velnēni mani baksta adatām, un es
              vedu pārgalvigu vārdu un acu sarunu ar savu dāmu. Lida
              uzcītigi dejo un sarunājas ar B.</p>
              <p>Pēc dejas B. paņem mani zem rokas, noved sāņus un
              vaicā „ģiptīgā'“ balsī: „Nu kā tev patīk Lidočka? Iemīlējies, 
              ko? Un nelaimīgi, kā redzams. Nu, nu, nekas, nekas: viena 
              nelaimiga mīlestība daiļāka par desmit laimigām.“ Pie joda,
              - viņam taisnība. Bet iemīlējies tak vēl neesmu. Saku viņam 
              ar patosu: „Man sirds vēl īstā vietā, - un iemīlēties
              mēdzu tikai tad, kad droši zinu. ka būšu laimigs!“</p>
              <p>„Oho!“ B. smejas: „Cik tu svarīgs, - īsts ledus lācis!
              Tu gan ar' pēc mīlētāja neizskaties! Un kāpēc tu manu Lidočku 
              esi saniknojis? Ar viņu nekas vairs nav iesākams!
              Tik nopietna, un sirdīga, un skarba, - - nedod Dieviņ!“ Un
              viņš aiziet, paņēmis Lidu zem rokas, - stāsta kaut ko, smejas.
              Lida nopietna, bāla.</p>
              <pb/>
              <p>Nākošā valsī B. man dod atkal tiesību izvēlēties, un es
              atkal izvēlu Lidu. B. pukojas, Lida top jautra un smej.</p>
              <p>Lida pārvērtusēs, un viņai līdzi pārvēršos ari es.
              Mūsu saruna top sirsnīga, nesaspīlēta. Stāstu viņai par šā
              vakara mūzikas iespaidu uz mani. Dabūju zināt, ka Lida kaislīgi
              mīl mūziku un studē to pie kāda mākslinieka. Stāstu tālāk,
              kā viņa spēlēja šovakar un kādu iespaidu viņa uz mani atstāja. 
              Viņas acis top lielas un spodras; viņa smejas un vaicā,
              ko es esot nodomājis nākotnē darīt. Saku, ka mans ceļš jau
              pa daļai apzīmēts; ir gan dažas lietas, no kurām grūti atteikties, - 
              bet tagad daudz jāstrādā, lai nodrošinātu savu dzīvi
              un tiktu prom uz Florenci, Müncheni un Romu.</p>
              <p>„Un kas tās par lietām, no kurām grūti atteikties?</p>
              <p>- „Mūzika un skatuve; es nezinu kādreiz, pie kā īsti lai
              palieku, un tad izliekos sev kā Buridana ēzelis starp divām auzu
              silēm.“</p>
              <p>Lida smejas klusi, - tad pazūd. Un es sēdu viens savā
              kaktiņā, lūkojos uz dejotājiem un sapņoju par diviem dzintara
              gabaliņiem ...</p>
              <p>Biju sēdējis tā kādu stundu. Tad mani iztraucē Lida, uzaicinādama 
              uz dāmu valsi. Sarāvos un ietrīcējos no prieka.
              Bij valsis iz „Die lustige Vitve“. Lida lūkojās tālu projām
              un dziedāja klusā, patīkamā balsī. Pašā valša vidū viņa
              nobālusi apstājās un klusu teica: „Lūdzu, nākat un pavadat
              mani līdz durvim ...“ Gājām. Dabūju drēbes, palīdzēju
              apģērbties, un izgājām abi laukā. Uz ielas bij tumšs. Lida
              sniedza roku un teica: „Sveiki!“ Pats nezinādams, ko daru, saņēmu 
              viņas abas rokas un glaudu sev pie acim. Nevarēju ne
              vārda dabūt pār lūpam, tikai krūtīs kautkas plūda un plūda, - - 
              savādas skaņas, savādas žēlabas ... Beidzot Lida
              atvilka rokas un klusu sacija: „Nu man jaiet,“ tad piepeši, kā
              drusku smiedamies, vēsi piebilda: „Varbūt, ka mēs kādreiz
              atkal redzamies!“ Acumirkļa darbs, - un es atkal biju valdnieks 
              pār sevi. „Varbūt, jaunkundz, - varbūt ar' nē,“ atteicu
              un vienaldzīgi paklanījies, iegāju atpakaļ zālē, kaut gan tik ļoti
              gribējās redzēt, kā Lida iekāpa kamanās, turas visu laiku gaidij
              uz viņu...</p>
              <p>Zālē iegājis, sajutu, ka man nav vairs tur nekā, ko
              meklēt, tādēļ klusu apģērbos un kā zaglis izgāju pa durvīm ...</p>
              <pb/>
              <p>Ārā jau tagad liela gaisma, tādēļ nopūšu sveci un likšos 
              gulēt ...</p>
              <p>Lida dzied - - klusu - - klusu ... Murgi...
              Sāku jau pie galda vaļējām acīm murgot. Nupat man liekas,
              ka man aiz muguras kāds stāvētu un smietos . .. Lai smejas, - - 
              man gan tā savādi, kā bail ... Bet Lida dzied ...</p>
              <pb/>
          </div>
          <div type="group">
              <head>13. decembrī.</head>
              <p>Šodien redzēju Lidu uz ielas. Viņa nāca pretim tumšzilā 
              samta kostimā un tādā pašā apaļā cepuritē. Tumšzilā
              krāsa un baltā kažoka ādiņa, ar kuru bij greznota īsā jaciņa,
              jo gaiši atspoguļoja sejas vieglo sārtumu.</p>
              <p>Lidai līdzās gāja kāds jauns, stalts oficiers, kuru tūlit
              pazinu par Lidas brāli: tie paši gaišie mati, brūnās acis,
              maigie sejas vilcieni.</p>
              <p>Lida uz mani nepaskatījās - un ja arī būtu paskatījusēs,
              tad nebūtu manis pazinusi: biju uzsitis lielo mēteļa apkakli, cepuri 
              uzbāzis dziļi uz acim, tā kā tikai degunu varēja redzēt.</p>
              <p>Lida klausījās oficiera valodā, smējās un pielika zilo mufi
              pie sejas, tad piepeši apstājās kāda veikala loga priekšā un
              jautri sauca: „Fritjof, uzdāvini man šo drēbi uz Ziemas
              svētkiem !"</p>
              <p>- „Auša, ko tad tu ar viņu iesāksi?“</p>
              <p>„Uzšūšu kostīmu masku ballei.“</p>
              <p>- „Hm, nebūtu slikti,“ oficiers nobubinaja: „bet kur nu
              tev tādam mazam zaķēnam !“</p>
              <p>„Mīļo Frit, - tu esi ļoti labiņš, - bet nelamājies tik
              mulķīgi !“ Un Lida uzlika roku brālim uz pleca.</p>
              <p>Vairāk nevarēju sadzirdēt, - bet bij pietiekoši daudz dzirdēts, 
              lai krūtīs pamostos sāpīgie smiekli ... Gāju, bet galvā
              drebēja kluss jautājums, uz kuru nesajēdzu atbildēt. Beidzot apstājos 
              pie kāda loga, iz kura lūkojās pretim brūns „pēperkoka“
              vīriņš ...</p>
              <pb/>
              <p>Man kāds uzsita uz pleca: mans draugs Augusts.</p>
              <p>„Na, ko tad tu te dari?“</p>
              <p>- „Skatos.“</p>
              <p>„Tur, tajos saldumos? Neticu. - Henrij, nāc parīt uz
              teātri.“</p>
              <p>- „Kas parīt būs?</p>
              <p>„Čaikovska Oņegins.“</p>
              <p>- „Tad gan. Vaj tu biļeti jau esi apgādājis? Nē? Nu
              tad iesim!“</p>
              <p>Un mēs gājām, nopirkām biļetes un pļāpādami nonācām 
              līdz mana drauga Augusta mājām, kur šķīrāmies.</p>
              <p>Tātad - parīt uz operu. Bet ko tas līdz? Mūzika
              mani padarīs traku ... Un turklāt "Čaikovska „Oņegins" ...</p>
              <pb/>
          </div>
          <div type="group">
              <head>13. decembrī.</head>
              <p>Visu laiku biju sēdējis tumsā, bez uguns, - vēlu naktī.
              Tagad gribu rakstīt, kaut gan man tik ļoti grūti izklāstit savas
              domas uz aukstā papīra - - -</p>
              <p>Biju šodien pie sava drauga Augusta, jo viņš bij man
              apsolījis sadabūt „elegantu“ fraku. Tas man pateica, ka šodien
              uzvedīšot nevis „Oņeginu“, bet gan „Karmenu“. Tatjana esot
              saslimusi, - bet patlaban viesojoties kāda ārzemniece, kura šovakar 
              dziedāšot.</p>
              <p>Ar' labi. Aizgājām abi ar Augustu uz kādu vienkāršāku 
              viesnīcu un ieturējām par pēdējiem grašiem spēcīgu
              pusdienu. Pulkstens bij pieci, - - diezgan vēls.</p>
              <p>Garšīgo gaļu ēdot, man ienāca prātā, ka mājās vēl
              tik drusku siera, tējas, cukura un maizes; pāra dienas - vislielākais 
              trīs - varētu izsisties cauri, - bet tad?</p>
              <p>Teicu to Augustam.</p>
              <p>„Ko tu bēdājies? Mēs tak dzīvojam, kā puķes laukā,
              kuras Debesu Tēvs baro. Ēd, - nelaid gaļai atdzist. Kad
              būsi paēdis, tad varēsi domāt par rītdienu, cik uziet.“</p>
              <pb/>
              <p>Tā saka Augusts. Un man jācieš klusu.</p>
              <p>Paēdām.</p>
              <p>Aizejam uz Augusta dzīvoklīti, aizdedzinām lampu un sākam
              ģērbties, lai varētu iet uz teātri.</p>
              <p>Mans draugs Augusts ir tak viena laba dvēselīte: viņš
              iztīra manas drēbes, nospodrina zābakus, uzvāra tēju, -
              ar vārdu sakot, neļauj man nekā cita darīt, kā sēdēt un skatīties.</p>
              <p>Ģērbjamies un smejamies par to, ka esam puķes laukā un
              topam no Debesu Tēva barotas. Te Augusts, kurš visu laiku
              ģērbdamies griezies uz papēža pa istabu apkārt, - paliek
              stāvot, apklust un top sērigs.</p>
              <p>„Nu, August, - šovakar nav vietas sērām,“ mēģinu 
              jokot.</p>
              <p>- „Man nav nemaz labi, Henri,“ Augusts atbild pavisam
              drūmi: „ja tu nebūtu atnācis, tad būtu vēl sliktāki.“</p>
              <p>„Ak, Auģīt, nebēdā, viss būs labi, - mēs tak esam
              braši zēni, - vaj nē?“ es aplieku viņam roku ap pleciem, -
              un mēs abi smejam spoguļa priekšā.</p>
              <p>„Eh, negribas no tevis slēpt, bet nevaru arī lāgā izstāstīt.“</p>
              <p>- „Varbūt ka es tavus sirds noslēpumus pazīstu. Tagad 
              nestāsti labāk, jo - arī man ir tāda „štimmunga“, ka - -
              ka „Meine Ruh ist hin - “</p>
              <p>Augusts ari sāk dungot Sibeļa āriju iz operas „Fausts“.
              Es mēģinu dziedāt Grietiņu, un mana balss skan pavisam nejēdzīgi, 
              jo gribu dziedāt, kā sieviete. Augusts plīst no smiekliem...</p>
              <p>Pie durvim top klauvēts.</p>
              <p>„Iekšā!“ Augusts sauc.</p>
              <p>Ienāk maza meitenīte gaišzilā uzvalkā, zilām lentītem
              matos. Lielām acīm viņa noskatās uz mani, tad nodod Augustam
              kaut ko papīrā satītu.</p>
              <p>„Tas - tas būs onkulim.“</p>
              <p>- „No kā tad?“ Augusts vaicā.</p>
              <p>„Nu - no vecmāmiņas !“</p>
              <p>- „Saki tavai vecmāmiņai paldies,“ Augusts jautri sauc.
              Mazā dodas uz durvīmm, atver tās un grib iet patlaban laukā, kad
              Augusts to sauc atpakaļ, sameklē dažus savus vecos zīmējumus
              un tos atdod meitenei: „Še, Lidiņ, bildīte.“</p>
              <pb/>
              <p>Mazās actiņas iemirdzas, - rociņas cieši satver dabūto
              dāvanu, - kluss „paldies,“ - un mazā izslīd pa durvīm.</p>
              <p>„Jāpaskatās, ko tā Lidiņa būs atnesusi“, Augusts labsirdīgi
              nosaka un tin papīru vaļā. Iz tā rēgojas liels gabals kanēļa
              kūkas pretim.</p>
              <p>Vienbalsigs „oh“ atskan iz mūsu abu mutēm.</p>
              <p>„Kas tā devēja tāda ir?“ vaicāju, pilns ziņkārības.</p>
              <p>- „Mana dzīvokļa saimniece, - mīļa, labsirdīga vecenīte, - 
              dzīvo ar savas mirušās meitas meitiņu; viņa bieži
              vien atsūta šo to.“</p>
              <p>„Jā“, es komiski, bet no sirds nopūšos: „kaut jel man
              ar' būtu tāda saimniece! Bet es jau varu vaj badā nomirt,-
              neviena līdzcietīga dvēsele manis neglābs ar kanēļa kūku.“</p>
              <p>Augusts svilpodams uzklāj vecu tīru dvieli uz galda, saliek
              uz tā tējas traukus, cukuru un drusku ievārījumu, tad svētsvinigi 
              ņem kūku un to noliek pašā galda vidū.</p>
              <p>- „Puķītes, nebeidzat viņai stāstīt,
              Cik ļoti es to mīlu - - - -
              vaj drīkstu piedāvāt glāzi tējas, godāts kungs?“</p>
              <p>- „August, es apbrīnoju tavas smalkās zināšanas!“</p>
              <p>Ēdam, dzeram un dziedam. Pulkstens jau septiņi. Ir pēdējais 
              laiks, ka ejam. Augusts paņem manu mēteli, saliecas deviņos 
              līkumos (tādos stīvos) un palīdz man apģērbties; tad
              viņš ar plaukstu uzsit man cepuri dziļi uz deguna. Es, protams,
              aci pret aci. Tad Augusts paņem savu veco binokli, nodzēš
              uguni, un - mēs izejam. Pie durvim Augusts apstājas,
              ievelk dziļi elpu un saka: „Lai nu kā! Ir tomēr labi dzīvot!“</p>
              <p>Esam pie teātra. Nosniguši ieejam garderobes telpās, noliekam 
              drēbes un tad steidzamies uz savu vietu - otrā balkonā.
              Pašlaik otrais zvans. Augusts pārliecas pār barjeru un lūkojas 
              parketā, tad ātri atraujas atpakaļ un top gluži bāls.</p>
              <p>„August, kas tev?“ vaicāju izbrīnējies.</p>
              <p>Augusts novēršas, un pār viņa lūpam nāk viņa iemīļotais 
              izteiciens: „Dulna muša!“</p>
              <p>Man jāsmejas, bet Augusta skats man atņem jautrību.</p>
              <p>„Tad stāsti tak, kas ar tevi notiek?“</p>
              <p>- „A ko niekus!“ Augusts atrūc tikko saprotami. Pašlaik
              trešais zvans. Zāle paliek tumša. Redzu, - pa durvīm</p>
              <pb/>
              <p>nāk Lida Erik - mirdzoša kā nāra ... Kautkas karsts saplūst 
              acīs, - satveru Augusta rokas, turu tās savējās un nespēju 
              ne vārda izdabūt pār lūpam.</p>
              <p>Augusts paskatās uz mani, tad piepeši nogroza galvu un
              saka:  „Es tā vēl nezināju, - tiešām nezināju!“"</p>
              <p>Atskan brašā priekšspēle. Publika kā elektrizēta ...</p>
              <p>„Tāpat, kā toreiz,“ Augusts čukst.</p>
              <p>Tātad viņam sāpigas atmiņas ...</p>
              <p>Kāds lēns paņēmiens skan muzikā: žēlabas, ārprātīgas 
              sāpes, - - manī ceļas atkal pirmitējā sajūta un plūst
              un plūst ... Neviļus aizlieku roku priekš acīm.</p>
              <p>„Henrij, - arī tu ciet,“ dzirdu Augusta balsi.</p>
              <p>- „Nē, - sauc to, kā gribi: par uzbudinājumu, par nervozitāti, 
              par mulķību, pat par anormālu parādību, - - - visādi, - 
              tikai ne par ciešanām!“</p>
              <p>Augusts noskatās uz mani, tad piegriež savu uzmanību skatuvei, 
              jo patlaban priekškars ceļas ...</p>
              <p>Starpbrīdī novēroju Lidu, kas šovakar skaistāka, kā jebkad. 
              Acīs mirdz savāds uztraukums; tās ieplēstas pārdabīgi
              platas; lūpas cieti sakniebtas, it kā negribētu ne vārda runāt.</p>
              <p>Lidas brālis - jaunais oficiers - veras Lidas sejā un
              brīnas, satrūkstas, tad runā kaut ko. Lida tūlīt sāk smieties, -
              seja savādi raustās. Tad - redzu: mazā roka tver pēc binokļa
              un lūkojas visapkārt. Novēršos, aizlieku roku priekš acīm
              un lūkojos caur pirkstiem; nupat viņa skatās uz augšu uz manu
              pusi; neredz, - nē, - - jā - - redz! Viņas skats kavējas, 
              šeit; es noņemu rokas no acīm un taisni lūkojos uz viņu;
              pēkšņi Lida nosviež binokli, runā ar savu brāli un smej.
              Tad viņa pieceļas un pazūd.</p>
              <p>Augusts visu laiku lūkojies pār barjeru. Tagad viņš
              nosēstas un lūkojas uz mani, sacīdams : „Es negribēdams ieskatījos 
              tavos noslēpumos!“</p>
              <p>- „Es tavos ar pa druskai! Bet kas uz mani attiecas,
              tad tu laikam maldies!“</p>
              <p>„Varbūt tu pats maldies sevī!“</p>
              <p>Klusums.</p>
              <p>„Zini ko,“ Augusts saka pēc brīža, ar roku pār pieri
              pārvilkdams: „es tev šonakt uzrakstišu; tagad tik un tā gulēt
              nevarēšu - -“</p>
              <p>- „Ko tad tu man uzrakstīsi?“</p>
              <pb/>
              <p>„To, ko es domāju. Tikai negaidi nekā sevišķa.“</p>
              <p>- „Man nepatīk, August, kad tu tā runā! It kā visam,
              ko mēs daram un domajam, vajadzetu būt kaut kam jaunam!“
              Nepagūstu izteikt, jo zāle paliek atkal tumša.</p>
              <p>Sākas otrs cēliens. Skaistā čigāniešu deja un straujā
              mūzika atstāj reibinošu iespaidu. Aizmirstos, - - sajūsminos, - 
              varu gavilēt ... Bet ne ilgi.</p>
              <p>Tagad esmu tikpat kā starp divām ugunīm; mani uztrauc
              Augusts un Lida: Augusts - ar savām sirdssāpēm, Lida - ar
              savu nedabīgo jautrību un izplēstām acīm. Nevaru un nezinu
              neko iesākt; jūtu, ka manās smadzenēs kāda dzelzs roka ārda
              un rausta visas dzīsliņas un lej viņās vaj uguni ...</p>
              <p>Lida ... Ak tu, mulķa prāts! Viņa tak tev pilnīgi vienaldzīga! 
              Kas tev par daļu, vaj viņa smejas vaj raud? Esi
              prātīgs, mans bērns! Tu tak proti dot tik labus padomus;
              vaj tad šoreiz viņu tīri aptrūcies? ...</p>
              <p>Jā, jā, es būšu mierīgs ... Karmena dzied - -,
              melnie mati jūk tai pār pleciem, balss trīc augstākās notīs, it
              kā gribētu raudāt, tad atkal zemajās skaņās dzirdama čiganiska
              nokrāsa un smiekli, - kā sarkanas puķes līkst, ziemeļu vēju
              vajātas un saldētas, bet, neatrazdamas patvēruma, krīt un saplok 
              pie zemes mātes krūts. - Nē, tā nav nopietnība: Karmena 
              rotaļājas, un viņas rotaļas vārds ir mīlestība.</p>
              <p>Lida ari rotaļājas, bet viņas rotaļai es nezinu nosaukuma ...</p>
              <p>Redzu: pie durvim pa starpbrīža laiku pienāk mirdzoša
              nāra, parunā pāra vārdus ar durvju sargu, tad ienāk un
              pieiet pie dažām pazīstamām jaunkundzēm. Sasveicināšanās,
              jautri smiekli, sarunas, šķelmība. Augusts lūkojas turp un
              viņš palocas.</p>
              <p>Varētu viņu sagaidit tā sauktajā „foyer'ā“ ... Uznāk
              vēlēšanās paķircināties.</p>
              <p>„August, iesim smēķēt,“ saku gluži nevainīgi.</p>
              <p>Ejam un mierīgā garā aizkūpinām papirosus.</p>
              <p>Pēc maza laiciņa redzu: nāk Lida Erik savā zaļā ap-
              ģērbā, - nāk steigšus, nedroši, - seja sārta un mīļi-
              naiva, - bet manī saceļas īgnums pret sevi pašu - par to,
              ka sataisu vienaldzīgu seju un, Lidai garām ejot, stīvi un dziļi</p>
              <pb/>
              <p>paklanos. Lida lepni saslienas un vēsi saņem sveicienu, tad
              pazūd.</p>
              <p>Ko es gribēju panākt? Neko nopietnu. Vaj es tiešām
              vēl esmu bērns, kas pilnigi padodas savām vājībam, savām
              iedomām? Man gribējās Lidai darīt nepatikšanas, un es nemaz
              nemēģināju sevi pārliecināt, ka vajagot mīlēt savus ienaidniekus. 
              Nē, tā nav iedoma, - tas jau ir grēks - pret piekto
              bausli! Ha, ha, ha, vecais draugs, nepārspīlē: nekāda grēka
              tur nav. Jā, bet - es laikam gribu viņai patikt, vaj nē? Nē,
              no Dieva puses - - - , es drīzāk vēlētos viņas ienaidnieks 
              tapt, nekā kļūt par viņas mīlestības priekšmetu ...
              Pū, cik tas skarbi skan!</p>
              <p>Bet viņa mani ienīst un tomēr, kā rādas, rotaļājas.
              Ja tā, tad - aci pret aci, zobu pret zobu. Un tad redzēsim,
              skaistā Lida, kurš uzvarēs: vaj no visiem dievinātā skaistule,
              vaj nabaga mākslinieks ar savu pašsavaldīšanos ...</p>
              <p>Ceturtam cēlienam sākoties, Augusts sēdēja bāls un augoša 
              nemiera pilns; viņš mēgināja savaldīties, ko redzēju no
              viņa savilktās pieres un rokām, kuras bij sakniebtas dūrēs ...</p>
              <p>„August, mums būs ne vien cīnīties, bet cīniņā ari uzvaru 
              gūt,“ teicu jokojošā balsī.</p>
              <p>- „No uzvaras nav ko domāt, esmu cīņu pazaudējis un
              nu atliek nožēlošana ; bet es esmu pats vainīgs pie savas
              nelaimes : esmu bijis tik zems un riebīgs, ka bargais sods tiešām 
              nāk pelnīts! Nu, bet ko nu,“ Augusts atmeta ar roku.</p>
              <p>Cēliena vidū Augusts pieliecās un čukstēja: „Reiz
              šādā brīdī skūpstīju tādu mazu roku un biju bezgala sajūsmināts “</p>
              <p>- „Šajā pašā operā?“</p>
              <p>„Jā, priekš kāda gada.“</p>
              <p>Vaj tad Augusts ņēma tādas lietas tik ļoti pie sirds?
              Mēs visi viņu saukājam par speciālistu romānu sarīkošanā;
              viņš tak visu ņēma viegli, viegli, - caur rožaino vieglprātības 
              plīvuri raudzījās uz visu dzīvi ... Vaj pēdējā
              laikā viņš bij pārvērties?</p>
              <p>No teātra aizgājām klusēdami līdz Augusta mājām. Augusts 
              atvadījās, saspieda ātri un cieti manu roku, tad steigšus
              nozuda durvīs. Gāju viens pats tālāk.</p>
              <p>Aiz manis brauca kamanas. Es piespiedos pie tumšas</p>
              <pb/>
              <p>sienas. Kamanās sēdēja Lida Erik un viņas brālis, - abi
              sarunādamies.</p>
              <p>Tagad es sāku burt: tas, ko viņa teiks, piepildīsies pie
              manis ... Cilvēkam ienāk kādreiz briesmīgas mulķības prātā,
              un tā ari man šoreiz ... Sāku klausīties.</p>
              <p>Dzirdēju Lidas dzidro balsi: „Ak tad tu gribi būt šoreiz 
              tas gudrākais? Nē, mīlīt, tas neizdosies!“</p>
              <p>Fritjofs iesmējās: „Nu, nu, - tu, kā liekas, gribi vien-
              mēr virsroku dabūt!“</p>
              <p>„Tu - un tu redzēsi, - un tu redzēsi,“ Lida iesāka pārgalvīgi 
              smiet: „tu redzēsi, kā es tevi piemulķošu!“</p>
              <p>„Lida, nesmej; tu tagad izliecies,“ skanēja brāļa balss, -
              šoreiz nopietni: redzi, nupat acīs pamirdzēja kautkas šaubīgs!“</p>
              <p>„Neesi jel bērns, Frit, - man nenāk ne prātā,“ Lida
              atcirta, - tad -  skaļš sauciens zirgiem, - - tie aizdrāzās 
              kā viesulis man garām ...</p>
              <p>Tā tad - „tu gribi šoreiz būt gudrāks, bet tas tev neizdosies!“ 
              Esmu tak diezgan prātīgs, - bet šos vārdus to-
              mēr zīmēju uz sevi, kaut gan nav ne mazākā iemesla ...</p>
              <p>Un nu sēdu savā istabiņā un nezinu, kā apmierinat sevi.
              Nupat kā pavēru logu, paņēmu sveci rokā un aplūkoju sevi
              šādā jaunizgudrotā spogulī. Acīs drudžains mirdzums, vaigi
              piesarkuši. Šovakar esmu skaists, - pats sev tāds liekos.
              Bet man gribētos būt nejaukam, riebīgam; tad es varētu par
              sevi smiet.</p>
              <p>Un es sēdu, taisu „grimasas“ un plūcu matus, līdz sāk
              sāpēt. Man nāk prātā karalis Līrs, kā viņš savu meitu uz
              rokām nesdams, sauc:</p>
              <p>„raudat, raudat, raudat, raudat!“</p>
              <p>Nu raudi tak, tagad tev sāp ...</p>
              <p>„Neesi jel bērns! Nenāk ne prātā,“ tā saka Lida.</p>
              <p>Un piepeši tieku atkal kungs par sevi; nodzēšu uguni un
              liekos gulēt, neskatoties uz to, ka man apkārt kautkas čukst un
              ņirgājas ...</p>
              <pb/>
          </div>
          <div type="group">
              <head>16. decembrī.</head>
              <p>Nedabūju no Augusta ne raksta galiņa. Aizgāju pie viņa, -
              manis nelaida iekšā: ārsts esot noliedzis.</p>
              <pb/>
          </div>
          <div type="group">
              <head>19. decembrī.</head>
              <p>Šodien esmu pagalam novārdzis. Nabaga dvēsele -
              nogurusi! Mans naudas maks vēl slimāks: tas, nabadziņš, jau
              pāra dienas nav ēdis. Ja viņš taptu izdziedēts, t. i. paēdināts, 
              tad ari es kļūtu vesels.</p>
              <p>Tagad jau vakars. Un es vēl neesmu ne brokastis, ne
              pusdienu ēdis. Par vakardienu nav vērts i runat: tad pārtiku 
              ar aukstu tēju ...</p>
              <p>Mēģinu dziedāt:</p>
              <p>„Man miera nav,
              Sirds sēras jūt.“</p>
              <p>Gribu aizmirst savu ēstgribu ... Kamdēļ gan cilvēkam
              pavisam vajadzīgs ēst? Tukšā dūšā vieglāki strādāt.</p>
              <p>„Jā? Pamēģini,“ kāda balss klusi ņirgājas ... Man
              neviļus jāapskatās : istabā nav neviena cilvēka. Varbūt aiz
              durvīm ... Jāpaver tās. Nē, koridors tukšs ... Vaj zem
              manas gultas? zem galda? zem kāda krēsla? Nē, nekur ...
              Un es piepeši skaļi smejos ...</p>
              <p>Tu esi mulķis, Henrij. Tu murgo, -- vairāk nekā; iedomas tik ... 
              Bet cik šausmigi auksts! Nevaru ne parakstīt:
              roka trīc, un burti lēkā acu priekšā. Ka neierakstu kādas
              mulķības, kuras pats nesaprotu. Nu, neviens viņas nelasīs ...</p>
              <p>Rodas vesels pulks nesakarīgu vārdu, un es mēģināšu
              viņus uzrakstīt: sēta, - suns, - saule, - sīpols, - sega, -
              grasis, - gadījums, - gudrs, - rublis, - bļina, - - ai nē,
              nē, tik tālu es negribēju tikt! ... Nelaba būšana, ja man
              jānomirst badā, kā sunim ielas malā ...</p>
              <p>Tukšā dūšā esot vieglāki strādāt ... Tiešām!
              Lieliska ideja! Ņemšu un turpināšu savu iesākto darbu ...</p>
              <p>Balts balts bērzu pudurīts pie zeltainas vakara debess ...
              Tas viss vēl tik skaidri stāv acu priekšā: kā toreiz klejoju pa
              mežu, kā sēdēju upmalā un ilgi raudzījos bērzos, līdz ieguvu
              savai atmiņai jaunu gleznu; kā tad atgūlos zem bērza un notiesāju 
              līdzpaņemto maizi ...</p>
              <p>Maizi! Uzlēcu no mazā krāģīša un nosviedu pindzeli ...</p>
              <p>Gribas ēst! ...</p>
              <pb/>
              <p>Nu, vaj tad tā lieta tīri tik traka? Es tak esmu vēl
              par sevi kungs! Tikai mierīgi, mierīgi ...</p>
              <p>Krāsoju atkal ... Un bērzs, mūsu ziemeļu baltais, slaidais 
              bērns, viegli paceļas uz audekla, kā balts sapnis, dienvidu
              sūtīts ...</p>
              <p>Bet labi būtu, ja varētu no bērza noplēst mazu miziņu
              un grauzt... Viņa taču tik lokana, tik mīksta...</p>
              <p>Nē, tas tiešām nav iespējams! ... Dzeru ūdeni ...</p>
              <p>Pie pretējās sienas piesprausts audekla gabaliņš; iz tā rēgojas 
              pretim jaunas sievietes seja, - melnos matos gaišizaļš
              plīvurs un dzeltenas puķes ... „Nāra“! - tā reiz nosaucu šo
              gleznu. Tas jau ilgi atpakaļ, - vēl mācījos pie B. - kad
              gleznoju šo sejiņu; toreiz iemīlēju viņu ... Tā mana pirmā
              mīlestība . . . „Vējš nobirušas lapas pretim dzen, - -
              tas bij tik sen,“ - tā viņa reiz deklamēja, šī mazā, dūšīgā
              meiča, - bet es viņai teicu, ka nebūs nobirušu lapu, ka
              plauks tikai sārtas rozes ... Un tomēr viņai bij taisnība...
              Neplauka rozes ... rozes ... rozes ... Man ienāca prātā,
              ka kādās viesībās ēdu rožu ievārījumu, un laipnā namu māte
              vēl stāstīja, kā tas pagatavojams ... Man gribas ēst ...
              Gudroju, kur un ko lai dabūju ... Ā! ... Man vienā kastitē
              glabājas veca cukura ola, ko dabūju uz Lieldienām no Augusta.
              „Cik jauki, - cik jauki!“ gavilēju un lēkāju kā bērns ...</p>
              <p>Patlaban esmu gatavs iecirst zobus noputējušā cukurā, kad
              pie durvim klauvē ...</p>
              <p>Paslēpju olu kastitē un saucu „iekšā!“ bet man trakas
              dusmas par to, ka mani traucē vissvētākā brīdī.</p>
              <p>Ienāk kāda kundze, - melnās sēru drēbēs tērpusēs;
              melnā krāsa tik skaisti atdala gaišmataino galvu un pelēkās acis.</p>
              <p>„Labdien!“</p>
              <p>- „Labdien!“</p>
              <p>„Vaj še dzīvo mākslinieks Henrijs Švarca kungs?“</p>
              <p>„Jā; ar ko varu jums pakalpot?“</p>
              <p>Kundze uzlūko mani pētoši, tad pāra vārdos izteic, kāpēc 
              nākusi. Viņa bijusi pie B. un gribējusi pirkt dažas glezniņas; 
              B-am negadījies nevienas mazākas, un viņš ieteicis
              mani.</p>
              <p>Ir gan tas B. viena laba dvēsele! Pašā ārprātigākā
              brīdī viņš man sūta pestīšanu. Hurra!
              Skaistai kundzei iepatīkas mana „Nāra“, - un es dzirdu,</p>
              <pb/>
              <p>ka man piesola 60 rubļus. Esmu briesmīgi ar mieru! Dabūju
              naudu, un mans pirmais darbs - iet uz viesnīcu un tur krietni
              paēst. Nemaz neesmu noskumis par to, ka pārdevu savu pirmo
              mīlestību ...</p>
              <pb/>
          </div>
          <div type="group">
              <head>22. decembrī.</head>
              <p>Sēdēju pie galda un lasīju Helenes Bohlau „Halbtier“,
              kad pie durvim kāds pieklauvēja. Uz manu saucienu „iekšā!“
              ienāca mazs zēns un iedeva man zīmīti, bet pats palika pie
              durvim stāvot.</p>
              <p>„Vaj tev, puisit, vajaga atbildi aiznest?“ vaicāju mazajam.</p>
              <p>- „Jā,“ tas atteica : „bet vai es nedrīkstu aizskriet līdz
              „beķerim“, kamēr jūs rakstīsat ?"“</p>
              <p>„Nu, ej, ej, - manis dēļ! Bet nāc drīz atpakaļ!“</p>
              <p>Zēns kā bulta izšāvās pa durvīm.</p>
              <p>No kā šī vēstule varētu būt? Nogrozīju galvu, tad
              steigšus atplēsu mazo zīmīti un - - Lida Erik, - - parakstījusēs 
              Lida Erik! ... Man sāka rokas drebēt; raudzījos ilgi
              nervozajā rokrakstā; beidzot tak piesēju savu uztraukumu pie „valdziņa“ 
              (kā B. mēdz teikt) un sāku mierīgi lasīt:</p>
              <p>God. kgs!</p>
              <p>Esat tik labi un atnākat pirmos Ziemas svētkos tā
              ap pieciem pie manis. Es Jūs ļoti lūdzu. Ja varbūt
              kāds no mūsu apkalpotājiem iedomājas prasīt, kā Jūs
              sauc un ko Jūs vēlaties, tad sakāt, ka Jūs nākat mana
              slimā skolotāja uzdevumā. No mūsējiem neviena nebūs
              mājās, un bez jums man būtu ļoti vientulīgi. Tikai no
              Dieva puses, neapvainojaties par šo savādo vēstuli; es
              Jūs ļoti, ļoti lūdzu!</p>
              <p>Un nu - ceru - uz redzēšanos!</p>
              <p>L. Erik.</p>
              <pb/>
              <p>Mazais zēns jau vairāk minūtes stāvēja nemierīgi pie
              durvīm; tagad viņš vaicāja: „Kādu atbildi jaunkundzei lai
              nesu ?“</p>
              <p>- „Saki, puisīt, ka jaunkundzes skolotājs ir ar mieru izpildīt 
              šo vēlēšanos. Tu atminēsi?“</p>
              <p>Zēns pameta ar galvu un tad likās pa trepēm lejup. Drīz
              redzēju viņu aizskrejam pa ielu ...</p>
              <p>Ko es padarīju? Man nevajadzēja uzaicinājumu pieņemt. Kā
              lai eju pie viņas? Mēs ķildosimies un uztrauksimies, un kaitināsim 
              viens otru, - un abiem būs nepatīkami ... Bet kāpēc 
              viņa mani uzaicina? Viņai laikam kas ko teikt. Jā, - bet
              kas? kas?... Tagad šis „kas“ mocīs mani līdz ārprātībai, -
              bet vēl vairāk mani mocīs domas par atkalredzēšanos ...</p>
              <pb/>
          </div>
          <div type="group">
              <head>24. decembrī.</head>
              <p>Ziemas svētku priekšvakars ... Atkal viens no tiem
              vakariem, kuros jūtu, ka man nav nevienas mīļas drauga dvēseles, 
              pie kuras varētu glausties; jūtos ne tikai ļoti vientuļš,
              bet arī izstumts ... Sēdu un raugos, kā mana istabiņa arvien
              vairāk tinas krēslas tumšā plīvurā ... Kontūras izzūd, -
              paliek tikai nesaprotamas, neaptveramas ēnas, - un mani sagrābj 
              it kā šausmas, jo liekas, - nupat ari es izzudīšu: lielā,
              cēlā tumsa smacē mani, tin ap mani kamolu, un es topu niecīgs,
              maziņš...</p>
              <p>Laukā trako putenis; ap manu logu gaudo vējš un cenšas 
              ielausties pelēkās krēslas mājoklī, lai ienestu drusku svaiguma ... 
              Neizdodas: mani logi stipri aizbāzti un aizlipināti papīra
              strēmelēm; vienā vietā kāda strēmelīte atsprāgusi no
              koka un vējam garām spraužoties, sāk trīcēt ; izceļas nepatīkams 
              troksnis ...</p>
              <p>Kā tas nāk, ka es šovakar jūtos tik atstāts? Vaj man
              ka trūkst? Citus Ziemas svētku priekšvakarus es tak pavadīju
              tāpat ... kā tad ... ak nē, nē - cik es tak esmu izklaidīgs!</p>
              <pb/>
              <p>Tas ir nepiedodami! Mēs tak katru 24-to decembri sapulcējāmies 
              pie B. un pavadījām visu vakaru ļoti līgsmi: dedzinājām
              eglīti, dziedājām, spēlējām, dejojām, grauzām dažādus saldumus,
              vēlak paši sarīkojām omulīgas vakariņas, kur katrs varēja izrādit 
              savas zināšanas galda klāšanā ; sarunas bij dzīvas;
              katrs jutās savā elementā ... Un šovakar es, savas nepiedodamās 
              nolaidības dēļ, biju nokavējis patīkamu brīdi. B. droši
              vien nodomās, ka esmu lepns. Nu, lai nu, lai!...</p>
              <p>Un atkal manā priekšā tumšais logs, - un papīra strēmele 
              brēc tikpat nepanesami, kā pirmīt ... Sniegs vilņot vilņo
              pa gaisu, tā ka nepavisam nevaru saredzēt pretim stāvošo māju ... 
              Nupat man izlikās, it ka pie mana loga rūts būtu piespiedusēs
              kāda miglaina seja, - vaļējiem matiem, iz kuriem tecēja 
              ūdenis; divas glāžainas acis lūkojās stīvi un bāli uz
              mani ... Iekliedzos tik stipri, ka pats sabijos no savas balss...
              Seja bija nozudusi ... Es laikam murgoju ... Aiz manas muguras, 
              man šķiet, stāv kautkas auksts, nospiedošs, un - - -
              un es jūtu spārnu vēdināšanu... Man neizsakāmi bail, - -
              sēdu sastindzis un nedrīkstu kustēties; tik spalva tā nejēdzīgi
              čirkst; tiklīdz es pakustēšos, tad - ar mani kautkas notiks...
              Es nezinu, kas, - - - - bet es būšu pazudis ... Ak
              nē, - nē, - mulķības! Cik gan cilvēks var palikt traks! ...
              Piecēlos, apgriezos un tvēru gaisā, - - tukšs ... Nu būs
              jādedzina lampa un jāmēģina tāļāki rakstīt ...</p>
              <p>Jā, kas nupat bija?... Durvis iekrikšķējās... Apgriezos: 
              durvis atvērās ; tajās stāvēja Augusts un kustināja
              lūpas, it ka ko runātu ... Es dzirdēju, - kaut gan viņa vārdiem 
              nebij skaņas. Ko viņš teica? „Tu esi vienīgais“ ...
              Vienīgais, - - kas - - ko tas nozīmēja? Pārvilku ar
              roku pār seju, - - - un it kā zvīņas man nokrita no acīm ...
              Tagad Augusta vairs nav ... Es tak laikam esmu snaudis ...
              Gribu palūkoties, vaj viņš nav koridorā paslēpies. Tveru
              klinķi, - durvis ciet; jā, es tak pats viņas pirmīt aizslēdzu, un
              atslēga man kabatā ... Jā, un kā es pavisam varēju kautko
              saredzēt? Tagad tik tumšs, kā nevaru nekā izšķirt ... Pulkstens 
              sit seši ... Jā, bijuse halucinācija, tad skaidrāka, kā visas
              citas. Nē, bet es laikam snaudu ... Jā, laikam ...</p>
              <p>Ātri apvelku mēteli, paņemu cepuri un izeju uz ielas.
              Gribu ieelpot svaigu gaisu, citādi palikšu slims.</p>
              <p>Cik tā ir labi! cik tā ir ļoti, ļoti labi!</p>
              <pb/>
              <p>Eju garām veselai rindai apgaismotu logu, redzu visraibākās
              Ziemas svētku dāvanas . . Man nav un nebūs nevienas...
              Neesmu paradis pa svētkiem dāvanas saņemt. Šogad aizsūtīju 
              dāvanu savai māsai, kura dzīvo tālu, tālu no manis;
              viņas apstākļi nav spīdoši un tādēļ paņēmu naudu, kuru
              dabūju par divām gleznam - ap 120 rubļu - un izdalīju to uz
              pusēm; pusi atstāju mājās, bet otru pusi iebāzu kabatā un gāju
              kaut ko nopirkt. Ko gan lai pērk? Nauda nedarīs tik liela prieka,
              kā kāda dāvana ... Beidzot, - tas bija tajā dienā, kad no
              Lidas saņēmu zīmiti, - nopirku skaistu gultas segu, gaišu zīda
              drēbi blūzei, drēbi vienam tumšam un vienam gaišam uzvalkam 
              un mazu zelta gredzentiņu. Visās tādās lietās esmu kompetents 
              un protu izmeklēt; bez tam - šīs lietas pirku pie pazīstama 
              tirgotāja, kurš man aprēķināja daudz lētāki.</p>
              <p>Skaidri atminos, ar kādu prieku pārnesu mājās visus
              iepirkumus, - iepakāju kastē un pieliku klāt paciņu konfekšu, tad,
              lai izskats būtu mīļāks, sirsnīgāks, - apspraudu dāvanu pāris
              rozēm un skujām un pārvilku sidraba stīdziņām. Māsa priecāsies ... 
              Nebūs gaidījusi ... Un tādus pārsteigumus sagatavot man liels prieks ...</p>
              <p>Un es eju pa ielu kā blandonis bez ceļa, bez mērķa ...
              Kas tur dzied? ... Pavisam tuvu ...</p>
              <p>Jūs bērniņi, nāciet ar priecigu prāt'
              Pie silītes Betlemē - - -“.</p>
              <p>tā skan Ziemas svētku dziesma, tādām svaigām, sīkām bērnu
              balstiņām ... Pieeju pie aizvērta loga un pa nelielu plaisu lūkojos 
              iekšā, - gaišā istabā ...</p>
              <p>Vesels gaismas vilnis plūst man pretim. Maza, kupla eglite
              mirdz Ziemas svētku spožumā, izgreznota skaistām, baltām svecītēm, 
              tīkliņiem un sidraba stīdziņam. Uz galda saliktas Ziemas
              svētku dāvanas, un ap tām stāv trīs mazas meitenītes un
              pusaugu zēns, - visi salikuši rociņas, lielākā svētlaimībā lūkojas 
              uz egliti. Viņu sejiņas mirdz tik šķīstā, nevainīgā priekā,
              ka man nemanot sāk krūtīs trīcēt kautkas žēls, sen aizmirsts ...</p>
              <p>Apskatu mazo dzīvoklīti un atrodu, ka pat bagātniekam nevar 
              būt omulīgākas vietiņas par šo. Lai gan violetie plīša
              mēbeļu pārvelkamie drusku nobāluši, lai gan Sebastiana Bacha
              reljef-galva uz klavierēm noberzusēs, tomēr - istabā valda
              Ziemas svētku mirdzums un prieks ; pat vecmodigā lielā krāsns,</p>
              <pb/>
              <p>kā man šķiet, smaida to pašu smaidu, kurš klīst pār vecmāmuļas 
              grumbaino seju.</p>
              <p>Pie klavierēm sēd jauna meitene. Viņas zilgani-melnie
              mati plūst pār pleciem līdzīgi varenam vilnim, kuru nespēj
              nekas savaldīt; tumšās acis lūkojas dziļi un tomēr skaidri;
              lūkojoties uz šo radījumu, kurš tik nepiespiesti sēd savā baltajā 
              uzvalkā pie klavierēm un smaida, - - man uz acumirkli
              piemirstas i Lida, i mana māsa, i pats ziemas svētku vakars...</p>
              <p>Pieskrien mazie un sāk vīt meitenei sidraba stīdziņas apkārt 
              tik ilgi, kamēr tie kā tīkls plūst ap vieglo augumu. Tad
              pie klavierēm piesēstas vecīga kundze; meitene paņem vijoli, uzgavilēdama: 
              „Mana jaunā, mīļā vijole!“ un tad - - nespēju
              aprakstīt, kas manī notiek; kā zaglis es klausos šajās plūstošās
              skaņās, jo man nav tiesības tās dzirdēt, - nav tiesības! . ..</p>
              <p>Nezinādams, ko daru, ieeju koridorā un piezvanu pie durvim.
              Durvis atveras, un man pretim plūst caur otrās istabas atvērtām 
              durvīm svecīšu gaisma. Istabā zilgana migla; caur telpām
              velkas tā neaprakstāmā smarža, kura kā sapnis lido katrā svētku
              mājoklī:  tai piejaucas svaigi - ceptu kūku smarža.</p>
              <p>Manā priekšā stāv meitene, vijoli rokā, mirdzoša kā
              zvaigzne.</p>
              <p>„Lūdzu, ko jūs vēlaties?“</p>
              <p>Sev par lielu brīnumu, nespēju ne vārda izdabūt pār
              lūpām, bet noliecu galvu un apjucis raugos uz mazo roku, kura
              tura vijoli. Un šī roka, man par lielam izbailēm, izņem kaut ko
              no kabatas un sniedz man. Tai pašā brīdī čaukst drēbes,
              un parādās vecā kundze.</p>
              <p>„Nē, atvainojat, jaunkundz,“ es stostos, - nomanu, ka esmu
              nosalis un nespēju runāt: „es gribu vaicāt, vaj te nedzīvo
              Augusts Zelmens.“</p>
              <p>- „Ak tā! Kādēļ jūs tūlit nepateicāt?“</p>
              <p>„Esmu briesmīgi nosalis, un tad jau tā pagrūti runāt.“</p>
              <p>- „Kas tur ir, Mirdziņ,“ vecā kundze vaicā.</p>
              <p>„Te notikusi pārskatīšanās, māt,“ Mirdza atbild nosarkusi: 
              „šis kungs nevar aukstuma dēļ lāga parunāt, un - ko
              domā, - es viņu noturēju par nabadziņu un gribēju dot desmit
              kapeikas ; bet viņš grib zināt Augusta Zelmeņa adresi.“</p>
              <p>„Kā tu tā vari citus apvainot, Mirdza!“ kundze runā un
              tad pagriežas pret mani: „Zelmeņa kungs dzīvo tepat, trīs
              trepes augstāku; bet jūs pie viņa nelaidīs, jo viņš guļ bez </p>
              <pb/>
              <p>samaņas. - Ak, - - ja es nemaldos, jūs esat Švarca
              kungs!“</p>
              <p>Man jābrīnas. Viņa to ievēro un turpina: „Nebrīnaties, 
              ka es jūs pazīstu. Jūsu māsa nāca bieži pie mums
              šūt un stāstīja par savu ģeniālo brāli. Bet nākat tak iešā!
              Jūs citādi nosalsat!“</p>
              <p>Es paklausu šai laipnai, runīgai kundzei un atminos, ka
              māsa man kādreiz stāstīja par kādu Austriņa kundzi un viņas
              mazo meitu. Jā, tā tiešām ir viņa! Saku, ka Austriņa kundze
              man nav gluži sveša, jo es par viņu jau esmu dzirdējis.</p>
              <p>„Mirdziņ, pasniedz Švarca kungam glāzi siltvīna.“</p>
              <p>Mirdza noliek manā priekšā vīnu un dažādus cepumus,
              tad nosēstas pie klavierēm.</p>
              <p>„Bet jūs esat ļoti pārvērties,“ Austriņa kundze iebilda:
              „agrāk jūs bijāt tāds jautrs zēns; tagad acis palikušas tādas
              drūmas, kā vecam vīram. Un tādu bārdiņu uzaudzinājuši!“</p>
              <p>Man gribas jokot. Ievelku Mirdzu sarunā un saku: „Nebiju 
              domājis, ka Ziemas svētku enģeļi varētu būt arī virs
              zemes “"</p>
              <p>Gaidīju, ka Mirdza nosarks, bet viņa tīri izbijusēs sevi
              apskata, tad sāk smieties: „Ak, to man tie mazie palaidņi
              izdarīja !“</p>
              <p>Sāku tāpat pārgalvīgs.</p>
              <p>„Jāatzīstas, man bij mazu brīdi izdevība noklausīties kādā
              koncertā ; nezināju, kur viņš notika, bet nu redzu, ka pie jums.“</p>
              <p>Mirdza atkal smej un saka: „Jā, mēs ar māti abas drusku 
              muzicējam.“</p>
              <p>- „Un varam pamuzicēt vēl,“ tā Austriņa kundze joko,
              „ja tik jūs protat smuki lūgt.“</p>
              <p>„Ļoti lūdzu,“ atbildu un iekšķīgi priecājos.</p>
              <p>Istabā viegli skan Šopēna noktirne ... Mirdza, satvērusi 
              vijoli, gaida, kad viņai jāsāk. Viņa ir pate uzmanība ...
              Tad - kluss vilciens pār stīgām, - un es brīnos, kā tas
              nāk: manī top tik klusu, tik mierigi, - viss norimst, izzūd ...
              Un skaņas plūst, - un līdzi viņām izaug Mirdza, - - liela,
              cēla, - nesaprotama; acīs mirdz sveša uguns, un roka tura
              vijoli tik noteikti, stingri, un pār stīgam graciozi slīd lociņš.
              Man vienmēr top savādi, kad redzu lociņu slīdam pār stīgām,
              - sevišķi orķestrī, kur stīgu instrumentu daudz ... Šajā
              kustībā arī liekas būt kautkas izteikts ... Tā arī tagad: raugos</p>
              <pb/>
              <p>uz lociņu un uz balto, šauro roku ... Un beidzot nedomāju
              vairs neko; skaņas plūst ap mani, kā vējiņa žužināšana...</p>
              <p>Eglītē dziest viena svecīte pēc otras; sārtas liesmiņas
              spulgo sārtās zvaigznitēs, kuras klusu, svinīgi karājas pazarēs.
              Un man liekas: tās nav eglītes rota, - tās ir zvaigznītes pie
              tālas vakara debess, kur viņas noslēpumaini spulgo un iedegas
              arvien spodrāk ...</p>
              <p>Noktirne beidzas ...</p>
              <p>„Vaj jūs arī nemuzicējat pa reizei?“ Austriņa kundze vaicā; 
              „jūsu māsa man stāstīja, ka jums esot laba balss. Darāt
              man to patikšanu un dziedat!“</p>
              <p>Neliekos sevi divreiz lūgties. Uzmeklēju dažas dziesmas
              nošu krājumā un dziedu, pats sevi pavadīdams.</p>
              <p>„Vaj jūs neņemat dziedāšanas stundas?“ Mirdza jautā.</p>
              <p>- „Kādēļ jūs tā domājat?“</p>
              <p>„Mūsu mūzikas skolā es bieži vien apmeklēju dziedāšanas 
              klasi; esmu drusciņ dabūjusi tādu kā sajēgu par to, kas ir
              dziedāšanas māksla. Man liekas, jums ir itin pareizs tonis.“</p>
              <p>- „Mācījies gan neesmu,“ tā atbildu un gribu apvaicāties
              tuvāk par mūzikas skolu, kad atminos, ka man jāiet mājās. Manas 
              durvis būs ciet, - netikšu iekšā, jo dzīvokļa saimniece
              iet ātri gulēt. Pieceļos un sāku atvadīties.</p>
              <p>„Tik ātri projām?“ Austriņa kundze brīnās.</p>
              <p>- „Jā, mana saimniece skaišas, kad eju vēlu mājās.“</p>
              <p>„Tad gan nedrīkstu jūs aizturēt. Bet nepiemirstat mūsu
              māju; atnākat kādreiz, - neesat lepni! Nu, ko es runāju: jūs
              varbūt mājās gaida svētku dāvanas!“</p>
              <p>- „Laikam gan nē. Neesmu paradis dāvanas saņemt.“</p>
              <p>„Kas zin, kas zin, - varbūt māsa būs atsūtijusi.“</p>
              <p>Atvados un gribu iet projām, te Austriņa kundze aptura
              mani: „Pagaidat, es jums došu līdz mazu piemiņu,“ un viņa
              izņem iz vāzes nogrieztas hiacintes un narcises un iedod man,
              sacīdama: „Ieliekat ūdenī un domājat, ka ir Ziemas svētki.“</p>
              <p>Pateicos, atvados un aizeju.</p>
              <p>Putenis nostājies. Pie debesim mirdz zvaigznes. Kājas
              drīz grimst sniegā, drīz atkal slīd pa apsalušu, glumu trotuāru.</p>
              <p>Nonāku mājās. Zvanu. Saimniece atver durvis.</p>
              <p>„Ā, jūs. Un es domāju, ka jūs guļat. Jums </p>
              <pb/>
              <p>piesūtītas divas paciņas; vienu atnesa mazs zēns, otru kāda jaunkundze.“</p>
              <p>- „Jaunkundze?“
              „Jā, melniem matiem, mazā cepuritē.“</p>
              <p>„Aha, zinu, zinu,“ atsaku vēsā balsī, kaut gan degu aiz
              ziņkārības.</p>
              <p>Dabūju paciņas un ieeju savā istabā. Lampa deg, - to biju
              aizmirsis nopūst ... Pārrauju saites un tinu vaļā pirmo paciņu. 
              Kastīte ... Tajā -  redzu drēbes, apspraustas skujiņām 
              un papīra rozēm; ņemu laukā: glīts sniegbalts galdauts,
              kabatas lakatiņi, divi pāri zeķu un pāris smalku baltu kreklu ...
              Un klāt vēstule - no māsas! Tā tad - māsa manis nav
              aizmirsuse! Nē! Un šovakar viņa saņems ari no manis dāvanu ... 
              Na, bet te jau guļ vesels pūrs uz galda! Ha, ha,
              ha! Man top jautri: man - pūrs!</p>
              <p>Māsa raksta, ka ejot diezgan labi; šujot dūšīgi vien
              un varot iztikt; protams, sākumā jau šis un tas jāpieciešot.
              Ja es domājot, ka viņai slikti ejot, tad es maldoties: viņa esot
              ļoti apmierināta ar vienkāršu dzīvi; lai es nedomājot viņai
              neko pretim sūtit, jo man pašam esot vairāk vajadzīgs. Bez
              tam  viņa neesot viena: viņa esot saderinājusies, un līgavainis 
              esot ļoti gādīgs, cik nu viņam pašam tie apstākļi atļaujot.
              Viņi abi gribot drusku naudas iekrāt un tad precēties; tad varēšot 
              atvērt kādu mazu veikalu. Līgavainis gan negribot
              viņai atļaut pie krāšanas piedalīties, bet viens pats to izvest
              galā. Esot briesmīgi labs cilvēks ... Labā māsa! Kā mēs
              nezinādami esam viens otru apbalvojuši, - ko agrāk nekad nedarījām!</p>
              <p>Raisu vaļā otru paku. Skalu kurvis. Tam virsū vate,
              apvīta enģeļu matiem; trīs rozes - sarkana, balta un sārtdzeltena 
              sasietas ar zaļu lentu un ietītas enģeļu matu tīklā.
              Zaļo lentu es pazīstu: tā ir no Lidas apģērba!</p>
              <p>Esmu uztraukts, paceļu vati: zem tās dažādas paciņas,
              visas apsietas zaļām lentām. Sāku palikt nervozs, - raisu
              uzmanīgi lentas vaļā un gribu iepazīties ar noslēpumaino paciņu 
              saturu. Izberu katras kulītes saturu uz galda un brīnos
              - un brīnos: manā priekšā konfektes, šokolāde, āboļi un
              vīnogas, rieksti, daži citroni un visgardākie cepumi, kādus citur 
              nekur neesmu ēdis, kā vien pie B. Palieku šaubīgs. Redzu:</p>
              <pb/>
              <p>kurvja dibenā pudele, pie tās piesiets cukura velniņš un
              vēstule. Atplēšu kuvertu. No B.!</p>
              <p>„Vecais draugs!</p>
              <p>Šovakar Tevis savā vidū nevaram ieraudzīt, lai gan
              esam vaj visas acis izskatījuši un pat ar mikroskopu pētījuši. 
              Mums iet varen jauki, tikai Tu esi nezin kur ielīdis 
              un negribi mums palīdzēt. Tā ka nu Tu esi tik lepns
              un pie mūsu svētkiem nepiedalies, tad aizsūtam Tev tomēr 
              vienu brašu sveicienu, kurš pastāv iz pudeles ruma 
              un dažiem citroniem; Tu zini mūsu ieradumu - 24.
              decembrī dzert tēju ar rumu. Tiklīdz Tu saņem
              sūtījumu, tad uzvāri sev tēju un dzerdams piemini mūsu 
              agrāko „demi-monde“; šovakar mēs esam vesela
              pasaule, jo ir ari dažas dāmas mūsu vidū; viena par
              Tevi ļoti intresējas; kura tā ir, to Tu gan neuzminēsi. Lasi 
              un raksti: Lida Erik. Visi tie sīkie krāmi, kuri nāk ruma 
              butelei līdz, top no viņas iepakāti; tā nav mūsu specialitāte; 
              mēs pat nenovēlam ne diega galiņa paciņu sasiešanai. 
              Nupat Lida pienāk klāt un grib zināt, ko mēs
              Tev rakstot. Sakām, ka nosūtījām Tev no viņas mīļu
              sveicienu. Viņa nobīstas un saka, lai tā, no Dieva puses,
              nedarot, jo Tu varot to uzņemt kā nopietnību; Tu jau esot
              tāds - tāds - te viņa uzgriež strauji mums muguru
              - tāds savādnieks.</p>
              <p>Mums te tāda glīta šokolādes torte; gribējām gan
              Tevi par Tavu lepnumu atstāt gluži tukšā, bet - Tu
              zini, te jau ir Tavs aizstāvis  Lidas Erik personā, un
              šis aizstāvis izlūdzās vienu gabalu; mēs jau tik un tā
              tādas lietas neēdīšot, viņa gribot šovakar apēst veselu 
              trešdaļu tortes, tādēļ lai to dodot viņai. Bez tam,
              viņa mums nočiepa trīs rozes. Un to visu Tevis dēļ,
              Tu aukstā dvēsele.</p>
              <p>Un nu - sveiks, Tu laimīgais, apskaužamais, lepnais 
              bruņiniek!</p>
              <p>P. S. Augusta arī nav mūsu vidū; viņš šovakar 
              saņems savu daļu, lai gan tur trūka Lidas mīļās rociņas, 
              kas būtu kaut ko sakārtojusi un apsējusi zaļzīda
              lentītēm.“</p>
              <p>Atradu kurvī arī pieminēto torti. Izgāju pie saimnieces, 
              dabūju traukus, cukuru un tēju, - un nu sāku saimniekot:</p>
              <pb/>
              <p>uzklāju jauno galdautu, uz tā uzliku vāzē visas dabūtās
              puķes; saldumus sarausu skalu kurvī, torti uzliku uz šķīvja, ruma 
              buteli sev līdzās - un jutos apmierināts, kad varēju atpūsties 
              no lielā pārsteiguma ...</p>
              <p>Manā istabiņā zied puķes, šņāc patvāris un plūst Ziemas 
              svētku smarža ... </p>
              <p>Salasīju zaļās lentas un ieliku kādā kastītē, kurā jau atradās 
              Lidas vēstulīte ...</p>
              <p>Tagad tēja padzerta, - - un nu graužu saldumus un
              rakstu jau labu laiku par šā vakara piedzīvojumiem ...</p>
              <p>Ko lai vēl stāstu savai dienas grāmatai?</p>
              <p>Man ar bailēm sev jāvaicā: kas tā ir par sajūtu, kura
              mani moca, tiklīdz iedomājos par Lidu? Cilvēki pieraduši pie
              jūtu klasifikācijas; vaj tad ari es nevarētu pie viņas pieturēties?
              Nākt ar sevi skaidrībā ... Izvēlēties ceļu, pa kuru būtu
              labāki iet ...</p>
              <p>Man tagad tā sāp, tik ļoti ... Ausīs skan mazs gabaliņš 
              iz Čaikovska sestās simfonijas, kuru es nosaucu par mīlestību. 
              Viņš ir tik šķīsts, tik glezns, šis gabaliņš, kā
              balts puķu ziediņš ... Tik reizi tā mīlēt - vienu reizi!
              Es trīcu, iedomājoties, ka tas tā varētu būt ... Bet manās
              acīs mīlestība ir tikai viens skaists acumirklis, un viss, kas pēc
              šā acumirkļa nāk, ir pelēks, ikdienišķīgs, pilns kļūdu, pārskatīšanās 
              un nesaprašanās ... kā gandrīz katra ģimenes dzīve. 
              Tad jāmācas iemīļot visas cilvēka ierašas, viņa kļūdas, 
              viņa darbi, viņa domas ... jāmācās būt arī patiesam,
              bet neviens mēs nevaram līdz pēdējam sīkumiņam patiesi
              būt, - mēs tomēr izliekamies; un tiklīdz otrs šo izlikšanos 
              nomana, tad ceļas neuzticība ... Es visa tā nespēju ciest,
              un tāpēc man nav tiesibas no otra mīlestibu saņemt ...</p>
              <p>Ja es varētu tapt Lidas draugs, tad būtu piepildījies tas,
              ko es drīkstu vēlēties ...</p>
              <p>Kādēļ es izturos vēsi pret Lidu? Tādēļ, ka gribu, lai
              viņa mani ienīst, jo man liekas, mēs draugi nekad nekļūsim ...
              Bet man piepeži uznāk nepārvaramas žēlabas, it kā es ko
              būtu zaudējis, - un asaras laužas iz acim ... Kādēļ es
              nevaru domāt un just pilnīgi tā kā citi?...</p>
              <pb/>
          </div>
          <div type="group">
              <head>25. decembrī.</head>
              <p>Murgodams esmu palicis pavisam slims. Gribas tikai valstīties 
              spilvenos, domāt par Lidu un par to, ka tagad Ziemas
              svētki. Vakarējā diena man stāv dzīvi atmiņā: Mirdza un
              viņas māte, mans gājiens pa puteni, Ziemas svētku dāvanas 
              un murgi. Mocu sevi dažādām domām ... Ja nu viņa,
              t. i. Lida, piemirsusi, ka ieaicinājusi mani? Ja viņas nebūs
              mājās? Uztraucos ...</p>
              <p>Uz galda stāv puķes, kā atmiņa iz vakardienas. Ieelpoju
              vieglo smaržu ... Cik skaistas tak var rozes būt! Piemēram - 
              ši sārti-dzeltenā : skaistāku par to neesmu redzējis ; vidū
              tāda rožaina ēna - - jā, bet kas tad tas?! Satīts zīdpapīra 
              rullitis! Rozē! Tā jau īsta puķu valoda !</p>
              <p>Rokas trīc, papīru vaļā tinot.</p>
              <p>„Nepiemirstat sava solījuma, kurš jāizpilda 25-tā
              decembrī.</p>
              <p>Sveiki!
              L.E“.</p>
              <p>Hm, - nu es smejos, - esmu atkal tas pats vecais Henrijs, 
              kurš par visu zobojas, pats sevis netaupīdams ... Oh, nu
              reiz noķēru sevi pie meliem: kurš cilveks tad pats sevis netaupa?</p>
              <p>Bet Lida mani atmin. Kā tas var būt? Neesmu tak viņas 
              ievērības pelnījis; esmu izturējies skarbi, izsmejoši, dažreiz
              stīvi un auksti, - - jā, bet ir bijuši brīži, kur esmu negribēdams 
              savas jūtas cēlis gaismā ... Vaj nu viņa šīs jūtas 
              novērojusi, vaj ari mans skarbums viņai imponē ... Viens
              no diviem ...</p>
              <p>Ārā top zvanīts. Drīz pēc tam pie mana durvim kāds
              klauvē ...</p>
              <p>„Lūdzu!"</p>
              <p>Ienāk B. „Labdien, bruņiniek!“</p>
              <p>„Labdien, labdien! Tiešām necerēju tevis pēc paģirām
              redzēt !“</p>
              <p>- „Ah, - kā redzi, esmu spējīgs arī izcelties!“</p>
              <p>„Nu, apsēsties,“ es pabīdu viņam krēslu, „un pastāsti,
              kā pie jums gāja!“</p>
              <p>- „Sazin velns, kur tu biji ielīdis! Pēc tevis meklēja, - - 
              meklēja,“ - te B. taisa tādu izsmejošu, izmisuma
              pilnu žestu, kā man jāsmej.</p>
              <pb/>
              <p>„Ko labu jūs darijāt?“</p>
              <p>- „Ko vienmēr tādās reizās! Bij ieaicinātas kādas
              četras dāmas. Un vaj zini ko? Lida dzied! Un debešķīgi!“</p>
              <p>„Tad jau jums būs bijis tīri vaj koncerts!“</p>
              <p>- „Kautkas tamlīdzīgs. Mans draugs Valdis deklamēja
              „Vij rozes ap galvu“, - Lida Erik atkal Skalbes dzejas, -
              viņa ļoti sajūsminās par Skalbi; es ar, - un tu laikam tāpat;
              jā, tad Lidočka dziedāja kaut ko iz „Karmenas“ un Gounod'a
              „Pavasaru“ - un pēc tam mēs izbraucām trijjūgos ārpus
              pilsētas; mežā uzgājām skaistu vietu, kur varēja vaj dejot.
              Tik mūzikas nekādas nebija. Tu nevari iedomāties, kādu joku
              mēs iztaisījām.“</p>
              <p>„Nu, tad stāsti ātrāki!“ es to skubinu.</p>
              <p>- „Jā, mūsu Lidočkai ienāca prātā pūst uz ķemmēm;
              viņa izņēma no matiem vienu ķemmi, - plānu konfekšu papīri 
              pāri -- un pūš vaļā. Tad sāka kungi ar' tāpat vilkt
              ķemmītes no kabatām laukā. Nu, tad tik gāja vaļā, - es tev
              saku! Tādu polku es ilgi nebiju griezis, kā vakar!“</p>
              <p>„Smalki, nudien!“ es līgsmojos : „bet man jāsaka liels paldies 
              par dāvanām.“</p>
              <p>- „Ak nu! Bet kas tad tev uz krēsla sakrauts?“</p>
              <p>„Tas ir mans pūrs.“</p>
              <p>- „Tavs pūrs?“ B. uzmanigi paskatās, tad sāk pilnā
              kaklā smieties: „tev pūrs! Mūsu Henrijam pūrs !“</p>
              <p>„Jā, un kāds vēl! Visu šuvušas un griezušas māsas 
              mīļās rokas. Skaties: galdauts, - tas tur uz galda, -
              zeķes, krekli, kabatas lakatiņi. Vaj nav smalki?“</p>
              <p>- „Jā gan.“</p>
              <p>„Vaj tu pie Augusta biji?“</p>
              <p>- „Pie Augusta, - - jā, biju pavisam piemirsis, ka taisni
              tamdēļ nācu pie tevis. Iedomājies, - mūsu jautrais Augusts
              vakar vakarā sešos nomiris! Un lipigā slimibā! Man traki nejēdzīgi 
              ap dūšu, tāpēc ka es viņam nosūtīju to ruma pudeli;
              tā nāca, protams, par vēlu; izskatās tīri, it kā mēs būtu
              par viņa nāvi smējušies!“ B. atsēstas un nokar galvu.</p>
              <p>„Un Augusts nav atstājis ne raksta galiņa?“</p>
              <p>„Ak tā,“ B. uzlēc kājās: „viņš atstājis tev vienu vēstuli! 
              Skaties, - uzraksts: manam vienigajam draugam Henrijam. 
              Un citam nevienam viņš nav rakstījis.“</p>
              <p>Man paliek baigi, bet nesaku ne vārda. B. atvadās un</p>
              <pb/>
              <p>aiziet. Paskatos pulkstenī un redzu, ka laiks ģērbties. Sasukāju
              savus nepaklausīgos matus, uzvelku vislabāko uzvalku un sataisos 
              uz iešanu.</p>
              <p>Man vairs nav saules krūtīs, tās sildošās, maigās gaismas, 
              kura vakar pildīja visu manu būtni; man tagad „ugunīga
              sirds,“ - ha, ha! Ai, kā es varu smieties! Vaj tu dzirdi,
              Lida, kā es varu smieties! . . . Man šausmas pašam no sevis! 
              Vaj esmu ārprātīgs? ..</p>
              <p>Aizeju, pilns pieņemti - filozofiska miera. Uguns izdzisusi.
              Kas tad nu var būt? Blēņas, muļkības, bērnišķigas asaras
              nomirušā biedra dēļ ...</p>
              <p>Jo tuvāki nāku savam mērķim, jo sirds sāk nemierīgāki
              pukstēt; lūk jau X. iela; vienpadsmitā māja, devitā, septitā,
              piektā, trešā, - tepat jau viņa ir. Gribu smieties, bet kaklā
              iestājies kā kumoss; elpas trūkst. Hm, tad te dzīvo Erik jaunkundze? 
              Grezns nams ...</p>
              <p>Piezvanu. Kalpone baltā priekšautā atslēdz durvis un
              vaicā, ko es vēloties.</p>
              <p>„Vaj nevaru Erik jkdzi dabūt runāt?“</p>
              <p>- „Viņas vecāki aizbraukuši, un tad jaunkundze nemēdz
              neviena sveša pieņemt.“</p>
              <p>„Tā? Bet es nāku viņas slimā skolotāja uzdevumā. Varbūt, 
              ka jūs tomēr mani varētu pieteikt.“</p>
              <p>- „Pagaidat lūdzu, - es tūlīt,“ tā kalpone atbild un
              uzved mani pa trepēm; atrodos greznā priekšnamā. Gaidīdams
              uz atbildi, aplūkoju savu apkārtni. Priekšnama logi no krāsaina 
              stikla, kā baznicās. Glīti aizkari, gaišzaļas tapetes, spogulis, 
              palmas, - - viss atstāj patīkamu iespaidu.</p>
              <p>Dzirdu soļus. Kalpone nāk atpakaļ un saka: „Jaunkundze
              liek lūgt.“ Noņemu mēteli un cepuri un atdodu kalponei. Tad
              man tiek norādīts ceļš, - cauri divām istabām trešā.</p>
              <p>Ieeju un palieku pie durvim stāvot. Mani apvilņo viegla
              rožu smarža. Krēsla valda istabā. Kamīnā kuras uguns.
              jautri sprēgādama. Tumsā paceļas kāds tēls un nāk tuvāk.
              Palocos.</p>
              <p>„Švarca kungs, cik labi, ka jūs atnācāt. Atvainojat,
              ka atņēmu jums jūsu dārgo laiku; man nekā svariga nav, ko
              jums teikt; gribu tik jūs tāpat redzēt.“ Viņa mani nosēdina
              mīkstā atzveltnes krēslā un pate staigā pa istabu. Esmu mantigu</p>
              <pb/>
              <p>cilvēku dzīvoklī un jūtu, ka še tiek vismazakā iegriba izvesta
              galā; visos stūros valda pilnība ...</p>
              <p>„Vaj es jūs vakar neapvainoju ar savu otrreizējo atgādinājumu?“</p>
              <p>- „Nebij vajadzīgs; ko solu, to izpildu. Jūs varbūt
              domājāt, ka aizmirsīšu vaj būšu spītīgs?“</p>
              <p>„Gandrīz tā. Un jūs dusmojaties?“ viņa vaicā cik iespējams 
              viegli, bet es redzu, ka viņa visa sastingst, gaidot uz atbildi, - 
              un pat aiztura elpu. Lieku viņai pagaidīt un tad saku:
              „Nē!“ Lida piepeši kā viesulis iemetas šūpļa krēslā. Dažas 
              dzirksteles izlēc iz kamina un tik tikko neaizķer viņas gaišo
              uzvalku.</p>
              <p>„Jūs sadegsat,“ es saku un smejos.</p>
              <p>„Es tik ātri nevaru sadegt,“ dzirdu šķelmīgu atbildi: „bet
              stāstat man, kā jūs pavadījāt visu šo laiku?“</p>
              <p>„Tā, - ne sevišķi; bet man gribētos stāstīt tikai par
              vakardienu.“</p>
              <p>- „Stāstat; esmu tiešam ziņkārīga,“ - un viņa pavelk
              šūpļa krēslu man tuvāk.</p>
              <p>Sāku viņai stāstīt, kā sēdēju vakar savā istabiņā, kā murgos 
              redzēju Augustu, kā gāju pa puteni un ietiku pie Austriņa
              kundzes, kā dabūju Ziemas svētku dāvanas, un beidzot - kā
              B. mani nobiedēja ar nāves ziņu.</p>
              <p>„Kādu nāves ziņu“? Lida vaicā.</p>
              <p>- „Mans draugs Augusts vakar pulksten sešos nomiris
              un atstājis man vēstuli. Savādi man liekas tas, ka viņš nevienam 
              citam nav rakstījis.“</p>
              <p>Lida pieceļas un pienāk klāt. Viņa nobālusi. „Vaj
              jums šī vēstule klāt ?“</p>
              <p>„Jā, bet es viņu vēl neesmu lasijis.“</p>
              <p>- „Lūdzu, lasīsim abi kopā. Tur tak nebūs nekādu noslēpumu.“ 
              Viņas balsī skan brīnišķīgi-maigs lūgums.</p>
              <p>Man jāstostas - tiešām nezinu, ko lai viņai atbildu.</p>
              <p>Te Lida nolaiž rokas gar sāniem un saka: „Es jūs saprotu. 
              Viņš rakstījis tikai jums un nav gribējis, ka citi dabū
              ko zināt. Man tak nav tiesības. Esmu netaktiska. Bet - tas
              tak ir šausmīgi, - - es tapšu māņticīga - - - kā mazs
              bērns!“ Un viņa stāv un smejas, galvu pacēlusi, bet acis
              raugas stīvi, kā tas mēdz būt vislielākā uztraukumā un bailēs.</p>
              <p>„Lasīsim,“ es saku. Viņa stāv un lūkojas uz mani kā</p>
              <pb/>
              <p>mazs bērns. Pieceļos, satveru viņas trīcošās rokas un
              nosēdinu viņu krēslā. Tad izņemu vēstuli iz kabatas, atplēšu 
              un iedodu Lidai: „Lūdzu lasat, - bet stipri.“</p>
              <p>„Neejat prom, - paliekat tepat pie mana krēsla,“ Lida
              lūdzas, „lasīsim abi!“ Atbalstos uz viņas krēsla atzveltnes un
              lūkojos pār plecu vēstulē. Tad Lida sāk lasīt:</p>
              <p>„Mīļo Henrij! Es zinu, man jāmirst, glābiņa vairs nav;
              bet par to es nebēdāju; man sāp tik tas, ka esmu daudz ļauna
              darijis un nespēju lūgt piedošanas par saviem darbiem. Tādēļ 
              lūdzu Tevi - palīdzi man to darit. Kur un kā - to
              teikšu.</p>
              <p>Reiz mīlēju kādu meiteni, - nē, tā nebij vairs meitene, -
              ta bij rafinēta koķete. Jutu drīz, ka atrodos pilnīgi viņas varā.
              Bet kā viņa ar mani apgājās! Nepagāja diena, kur mēs nebūtu 
              ķildojušies; mazākais nieciņš deva iemeslu nesaskaņai;
              viņa mīlēja jautru dzīvi, - vēl vairāk, nekā es; mēs apmeklējām 
              visādus izrīkojumus, visādas izpriecašanās vietas, un
              tādās reizās man bij vienmēr jānoskatas, kā viņa ar citiem
              līgsmojas, jokoja, pļāpāja - un mani ignorēja.</p>
              <p>Viņa mani ir tik ļoti nokavējusi no darba, ka šo laiku nevarētu 
              ne ar zeltu atsvērt. Ko gan es nebūtu pastrādājis, ja
              neiekļuvis tādā mulķīga zēna lomā, kas gatavs palikt par otra
              vergu.</p>
              <p>Tu zini - mokas rada ciešas jūtas, ciešas saites.</p>
              <p>Un tā klājās arī man: jo vairāk viņa mani mocīja, jo
              vairāk es viņu mīlēju. Kādreiz tapu gluži dulns, ja viņa
              mani apbalvoja kaut ar vienu laipnu skatienu.</p>
              <p>Bet reiz tomēr nāca šķiršanās. „Viņa“ (nav vērts
              vārda minēt) aizskāra ļoti sāpīgi manu pašmīlību ar savu
              mūžīgo ecēšanos un iedomām, un es sev nosolījos nekad vairs
              nebūt tik liels mulķis.</p>
              <p>Drīz pēc tam iepazinos ar kādu citu - Tev pazīstamu -
              Mariju Zālit. Viņa man nezin kādēļ atgādināja pirmo - -
              nu, Hertu Šulc. Nezināju iesākumā, par kuru vairāk sajūsminājos ... 
              Marija bij neizprotama meitene; nevarēju nekad viņā 
              ieskatīties; drīz jautra, bērnišķīga, - drīz nopietna, sevī
              noslēgusēs, pat drūma; kad vaicāju, kas viņai kaiš, tad viņa
              man deva vieglas, nenoteiktas atbildes. Iesākumā mēs ķircinājām 
              viens otru, pļāpājām niekus, pastaigājāmies, - viņa muzicēja; 
              bet vēlāk man palika garlaicīgi ... Mans Dievs, - tagad</p>
              <pb/>
              <p>es sevi nosodu par to, jo esmu mācījies viņu pazīt; bet toreiz -
              cik tad viegli ņēmu visu! Mani valdzināja āriene, viegla asprātība, 
              „Flittergold“, - pikantērija - un sekli joki ... Mīlēju 
              uzdzīvot, - tu to zini ļoti labi ... Un nu man bij garlaicīgi, 
              kaut gan solījos viņu mīlēt ...</p>
              <p>Reiz satikos ar Hertu Šulc; nejaušs gadījums saveda
              mūs kopā, un - kas jauns, tas pievilcīgs. Nezināju, kā lai no
              Marijas atkratos. Te viņa pate man nāca palīgā, - un kā
              vēl! Viņa rakstīja, ka negribot man ceļā stāties; viņai šķiršanās 
              nedarīšot nekādu sāpju, un man netik nē; bet es esot
              ļoti zemi izturējies un neglītā kārtā valkājis viņas uzticību;
              visvienkāršākais tak bijis: izteikt viņai patiesību, - bet mana
              gļēvulība to neesot atļāvusi. Tagad viņa uzskatot mūsu sakaru 
              par nobeigtu, jo viņai esot par daudz lepnuma, lai varētu no
              žēlastības dzīvot. Viņa tik nožēlojot to, kā varējusi tik
              vieglprātīgi māņus turēt par zeltu.</p>
              <p>Tu nezini, kādu iespaidu šī vēstule atstāja uz mani: es
              biju tā saskaities, mana pašmīlība bij tik šausmīgi aizskārta,
              ka aizrakstīju atpakaļ“ „Tādas bezkaunības nebiju ne sapnī redzējis.“</p>
              <p>Bēgu no viņas. Tomēr - gribējās zināt, kā viņa nu
              izturēsies. Es uztraucos, viņa bij mierīga un jautra. Dzirdēju
              viņas sarunas ar citiem, - - ar mani viņa nekad tā nebij runājusi, - 
              un nu sāku atjēgt, ka viņa mani tikai izmēģinājusi,
              gribējusi iepazīties, bet sevis nav rādījusi. Tagad, kur bijām
              svešāki, nekā pašā sākumā, viņa man izlikās mīļāka par visām 
              citām; man bij tāda sajūta, it kā es būtu viņu zaudējis.
              Vaj viņai nebij nepatīkami mani redzēt? Vaj viņa nejutās atstumta? 
              Nē, - kad viņa uz mani paskatījās, tad domāju - -
              uz tukšu sienu nevarētu noskatīties vienaldzīgāki, kā uz mani ;
              un atstumta jutās ne viņa, bet es ... Tagad mēģināju atstāt
              uz viņu iespaidu, bet nekas nelīdzēja. Cīņa bij zaudēta. Reiz
              dzirdēju, kā viņa sarunājās ar kādu no maniem biedriem. Zināju, 
              ka viņš grib viņu izmēģināt un lūkoja ielaisties dziļākās 
              sarunās, bet Marija uz visu atbildēja, kā uz kādu joku, tā
              ka es priecājos un dusmojos. Kad vēlāk Marija stāvēja viena
              pate pie loga, es piegāju un teicu: „Es negribu, ka tu ar šo
              cilvēku tik daudz runā; viņš grib tevi izmēģināt. Es to negribu!“ ... 
              Nekad neaizmirsīšu tā savādā skata, kādu dabūju par
              savu pārdrošību. „Vaj drīkstu vaicāt, kāda tad tev tur
              interese?“ bij Marijas vārdi.</p>
              <pb/>
              <p>Atbildēt? Es biju par lepnu, lai šajā brīdī, kur saņēmu
              tādu triecienu, atzītos. Taisnība, - man nebij nekādas tiesības 
              iejaukties, - es pats šīs tiesības reiz minu kājām.</p>
              <p>Esmu tik ļoti pārvērties: esmu pats sevi audzinājis, lai
              varētu Marijai tikt līdz; tas bij vienigais ceļš uz viņu ...</p>
              <p>Tagad - kur es mirstu - visa augstprātība un lepnība
              mani atstājusi ... Henri, esi tik labs, aizej pie Marijas un saki,
              ka es lūdzu no viņas piedošanu par visu, ko esmu reiz nelietīgi 
              valkājis; saki, ka es viņu pirmo reiz mīlu ... No Erik
              jkdzes tu dabūsi zināt Marijas adresi ...</p>
              <p>Tad pāra vārdus tev ...</p>
              <p>Tu esi vienīgais, kam visu šo izstāstu, kam varēju
              izstāstīt. Teātrī es nojautu, ka mēs varētu tapt labi draugi...
              Neatraidi manis un, kā mans draugs, izpildi manu vēlēšanos.“</p>
              <p>Lida paskatās uz manis; viņas lūpas nobālušas ...</p>
              <p>„Tagad jūtu, ka dzisīšu... Kaut jel ātrāk ... Man
              top viegli, kad iedomājos, ka nu viss būs labi ... Izlīdzināts, 
              piedots - - nebūs ciešanu - - -“</p>
              <p>Te vēstule nobeidzas. Beidzamie vārdi pārvēršas nesalasāmās 
              strīpās.</p>
              <p>Lida paskatās vēl reiz uz vēstuli, kā bez palīdzības rokas
              salikuse klēpī, - tad piepeši viņas seja sāk nervozi raustīties.
              Satveru Lidas rokas, - viņa piespiež tās pie acīm, un es
              dzirdu raudas, - klusas, aizturētas, bet dziļas ...</p>
              <p>„Erik jkdze! Lida - -,“ es murminu ka bezprātā.</p>
              <p>Pēc brīža viņa pieceļas, tura roku priekš acīm, sacīdama: 
              „Atvainojat, - es nākšu,“ - garām ejot pagriež pie
              durvim podziņu, un visa istaba top gaiša.</p>
              <p>Palieku viens pats istabā. Lūkojos uztraukts visapkārt,-
              tad mēģinu sevi savaldit, - kas arī beidzot izdodas, kā vienmēr.</p>
              <p>Augusta vēstule guļ zemē. Paceļu to un iebāžu kabatā...</p>
              <p>Tā tad esmu pie Lidas. Skaistās telpas mirdz zilgani-zaļā
              krāsā; to dara gaišais zīds, ar kuru pārvilktas mēbeles. Pie
              sienām rožainas lilijveidīgas lampas ... Atrodos kā pasakā.
              Kuplas mirtes un palmas, ziedošas kamēlijas, - vāzēs rozes...
              Zilgan-zaļi aizkari pie logiem, - zem tiem dzeltenīgs plīvurs...</p>
              <p>Ienāk Lida; viņa mazgājusēs; mitrās acis uzsmaida, un es
              tikai tagad redzu, ka viņa tērpusēs gaiši-zilā uzvalkā tumšziliem 
              samta izrotājumiem; ap pleciem tai apņemta šalle; kājās</p>
              <pb/>
              <p>gaišas, izšūtas austrumnieku kurpites; mati sapīti divās bizēs,
              bet tās jau pa pusei izjukušas.</p>
              <p>Ienāk kalpone un pasaka Lidai kaut ko, tad aiziet.</p>
              <p>„Jūs tak neatteiksaties dzert ar mani kopā šokolādi? Šodien 
              jūs esat mans viesis.“</p>
              <p>Esmu ar mieru, un viņa ieved mani otrā istabā.</p>
              <p>„Tas ir mans salons,“ viņa smej. Redzu gaiši-zilus zīda
              vilņus, kā neaizmirsteles; tiem pa vidu pamirdz tikko manāmas
              bāli-dzeltenas strīpiņas ...</p>
              <p>„Man šķiet, es atrodos debesīs,“ es jokoju, - bet tiešām
              skats pazūd šajos vilņos, kuriem ne gala, ne malas. Tikai melnās 
              klavieres svinīgi atšķiras no debess, kā jau zemes bērns...</p>
              <p>„Vaj nav jauki?“ Lida priecājas: „tēvs izpilda manu
              vismazāko iegribu.“</p>
              <p>Sēstamies pie galda. Lida mani apkalpo, es atkal viņu.
              Piepeši viņa nodreb un vaicā: „Vaj jums neliekas, kā še ir
              vēsi?“</p>
              <p>- „Jā, man arī uznāca tā kā trīsas,“ atbildu; tiešām
              manu, ka man vēsi. Lida ietinas šallē un aizskrien. Pēc
              brīža viņa ir klāt un nes kaut ko savās mazajās rokās. Sēžat 
              taisni!“ viņa man pavēl; es paklausu; viņa apliek man
              ap pleciem melnu samta apliekamo, baltām špicēm apšūtu.</p>
              <p>„Tā; tas ir manas mātes apliekamais; nu jums nebūs
              auksti; bez tam, jūs atgādināt trubadūru.“</p>
              <p>- „Jūs esat mani iepinusi pasakā,“ saku ne bez brīnumiem.</p>
              <p>„Jūs tagad esat mans vanģinieks, - pasaku princis!“
              viņa smej.</p>
              <p>- „Nu, pēc pasaku prinča gan neizskatos,“ atbildu, lai
              gan man tiešām liekas, ka Lidai būs taisniba.</p>
              <p>„Oh, mēs esam pazemīgi!“ Lida smej atkal: „jums tāds
              pasaku prinča profils.“</p>
              <p>- „Ko tas viss līdz? Pasaku princis drīkst tikai līdz
              pusnaktij - šoreiz tik līdz astoņiem - palikt zeltmates - princeses 
              burvju pilī; pēc tam jātērpjas atkal gana drēbēs un jāiet 
              vaj nu cūkas ganīt, vaj ubagot.“</p>
              <p>Lida paliek nopietna. „Sakāt, ko jūs visu šo laiku darījāt?“</p>
              <p>- „Gleznoju; februārī būs izstāde; gribu nosūtīt arī dažus 
              savus darbus.“</p>
              <p>- „Tā tad - daudz pūļu?“</p>
              <p>„Jā, - bet maz algas!“"</p>
              <p>- „Nu, nu?“</p>
              <p>„Reiz nebij vairs nemaz naudas. Ja kāda laba dvēselīte
              nebūtu tajā brīdī uznākusi pie manis un nopirkusi vienu gleznu,
              tad būtu nomiris badā!“ es smējos bez gribas.</p>
              <p>- „Jūs gribat nodoties glezniecībai?“</p>
              <p>„Kā nu to ņem; es pats vēl nezinu, kas man vislabāk
              patīk.“</p>
              <p>- „Jūs jau paliekat dziļdomīgs,“ Lida ironizē.</p>
              <p>„Tas jau es ar' gribu būt,“ atbildu viņai tāpat: „nu, sakāt, 
              ko jūs gribat iesākt?“</p>
              <p>- „Es domāju drīzā laikā braukt prom un iestāties dramatiskos 
              kursos. Skatuve un dziedāšana - lūk viss, ko es
              gribu.“ Viņa apklust, tad uzlēc kājās un sauc: „Vaj gribat,
              es uzdziedāšu!“ un viņa pieskrien pie klavierēm. Dzirdu Čaikovska 
              „Пускай погибну я“,  esmu kā apreibis ... Pašā vidū
              Lida pārtrauc dziesmu, tad brīdi improvizē kaut ko; beidzot dzirdu
              „Ceciliju,“ - tik sirsnigi, izjusti un ilgu pilnas plūst skaņas ...</p>
              <p>„Wenn du es vüßest,
              Was träumen heißt - - “</p>
              <p>Brīdi viņa sēd pie klavierēm, rokas salikusi, it kā domās
              atkārtotu šo dziesmu, - tad pieceļas un dzied atkal: „Wenn
              du es vüßtest - -“ Sēdu kā sastindzis un izliekos sev liels
              muļķis.</p>
              <p>„Vaj jūs nedziedat ?“ Lida vaicā.</p>
              <p>- „Neesmu mācījies.“</p>
              <p>„Cilvēks var arī ar nemācītu balsi dziedāt. No svara tikai
              izteiksme. Lūdzu, lūdzu, darat man to patikšanu, - es gribu
              jūsu balsi dzirdēt!“</p>
              <p>Kavējos tīšām. Beidzot ar lielām lūgšanām piesēstos
              pie klavierēm. Lida jau ir saniknota.</p>
              <p>„Kā, jūs paši pavadīsat?“</p>
              <p>- „Jā, vaj tas kāds brīnums?“</p>
              <p>„Nē, bet es domāju - -“ viņa apklust.</p>
              <p>- „Ka es neprotu spēlēt,“ un es sāku dziedāt Rubinšteina
              „Nakti“. Rodas sajūsmība, - - dziedu tā, kā ilgi neesmu dziedājis, - - 
              pats nezinu, kā tas nāk ...</p>
              <p>Beidzu ... Lida sēd zofajā, rokas salikusi pār galvu, un
              skatās uz mani lielām acim. Man paliek neomulīgi.</p>
              <pb/>
              <p>„Nabaga trubadūrs kritis cauri,“ mēģinu jokot.</p>
              <p>Lida saliek rokas klēpī un atbild: „Nezinu, kā jūs tā
              varējāt melot.“</p>
              <p>- „Jaunkundz, apdomājaties, pirms jūs apvainojat otru!“</p>
              <p>„Jūs tak esat ņēmuši dziedāšanas stundas !“</p>
              <p>- „Nekad vēl nē!“</p>
              <p>Lida pieceļas un lūkojas man acīs: „Jā, kā tas tad var
              būt, - - kā tas iespējams, - - jūs esat brīnišķīgs cilvēks!“ 
              Viņa nosēstas uz zofaja un ar rokas mājienu uzaicina
              mani ieņemt vietu tai līdzās.</p>
              <p>„ Brīnišķīgs? </p>
              <p>- „Jā, - ne tagad vien, - bet vispārīgi.“</p>
              <p>„Piemēram, kādā ziņā?“</p>
              <p>- „Jūs varat visu.“</p>
              <p>„Ko es varu?“</p>
              <p>- „Savaldīt sevi.“</p>
              <p>„Vaj jūs man to nepaskaidrosat tuvāki?“</p>
              <p>- „Nu Jūs paši izaicināt mani uz atklātību.“</p>
              <p>„Jā.“</p>
              <p>- „Nu tad - vispirms - jums ir daudz pašvaldīšanās; 
              kādā ziņā, to vēlāk teikšu; atbildat, - jā vaj nē ?“</p>
              <p>„Domāju - jā. Iesākums labs. Tālāk?“</p>
              <p>- „Jūs esat ļoti noslēgts, - jums nav neviena drauga, 
              ar kuru jūs varētu izrunāties.“</p>
              <p>„Taisnība.“</p>
              <p>- „Jūs mīlat būt spītīgs; jūsu mīļākā izturēšanās:
              aci pret aci, zobu pret zobu.“</p>
              <p>„Ļoti pareizi, augstā Pitija.“</p>
              <p>- „Neizdevīgi teikts! Saucat mani labāk par raganu!“</p>
              <p>„Par zeltmataino raganu, - jā! Nu, lūdzu, turpināt!“</p>
              <p>- „Jūs pēc savas dabas esat sirsnīgs cilvēks, - bet
              jūs esat par lepnu, lai šo sirsnību izrādītu. Tagad nāk tā
              pašsavaldīšanās : jūs stāvat viens, bet neliekat to manīt;
              jūs smejat, kad jums krūtīs deg, jūs sakožat zobus, - bet
              uzvarai būs būt!“ - „Vaj tad mana persona ir atvērta grāmata, 
              kuru var tik viegli lasīt?“</p>
              <p>- „O nē - nē! Nebūt! Gluži otrādi: viņa ir grāmata 
              ar septiņreiz septiņiem zieģeļiem.“</p>
              <p>Un mēs graužam saldumus un smejam.</p>
              <p>„Sakāt, - jūsu vecāki bijuši turīgi ļaudis?“</p>
              <pb/>
              <p>- „Nē; kādreiz gan bij kautkas, bet tas izputēja ...            
              Viņi ātri nomira; esmu pats saviem spēkiem pabeidzis ģimnāziju 
              un nu dzīvoju sliņķa dzīvi.“</p>
              <p>„Ja kādam ir tiesība sevi par sliņķi saukāt, tad vienigi
              man, jo es nekā nedaru!“</p>
              <p>- „Jūs jau to varat! Bet man nav lemts!“</p>
              <p>„Bet es gribētu nevarēt! Un man tomēr nav spējas!“
              Klusuciešana. Lida top atkal domīga. Viņa saka: „Jūsu
              draugam vajadzēja briesmīgi ciest !“</p>
              <p>Man paliek savādi. Kādēļ viņa tā saka?</p>
              <p>„Ja jūs būtu nelaimīgi mīlējuši, tad varētu viņu saprast,“ 
              beidzot atbildu viņai.</p>
              <p>- „Kā jūs varat tā teikt? Vaj tad man nevar būt
              tādas nelaimes?“</p>
              <p>„Jaunkundz, nevajaga sevi nodot!“</p>
              <p>- „Ko jūs ar to domājat?“ Lidas acis zvēro.</p>
              <p>„Es domāju, jaunkundzes nemēdz atzīties, ka viņas kādreiz 
              bijušas nelaimīgas; tas nesaskan ar viņu godkārību un iedomību. 
              Bez tam - pie jaunkundzēm nelaimīga mīlestība pagadās 
              tā retāki; viņas jau prot iekarot visu pasauli!“ Banāli gan
              tas izklausās, - es zinu, - bet tomēr - man šoreiz gribas
              būt banālam.</p>
              <p>Lida paskatās izsmejoši uz mani, - tad saka: „Sievietes
              prot mīlēt skaistāki, nekā vīrieši, un tamdēļ viņas var iekarot 
              visu pasauli!“ Beidzamie vārdi skan griezīgi.</p>
              <p>„Ļoti priecājos par šādu jūsu apgalvojumu. Tad jau
              varu cerēt, ka no jums dienās iznāks krietna nama kundze un
              laulāta draudzene, kura savu vīru mīlēs vairāk par visu uz
              pasaules. Varbūt jūs pat ziedosat mākslu šai dzīvei.“</p>
              <p>- „Ja es to daru mīlestibas labā, - vaj tad tas
              ir slikti?“</p>
              <p>„Ja tik mīlētais cilvēks pratīs šādu upuri cienīt.“</p>
              <p>- „Es domāju gan. Viņš mani mīlēs vēl vairāk,“
              un Lida smej.</p>
              <p>„Es domāju, ka gluži otrādi. Tas ir - es mēroju ar
              savu mēru; pie citiem tas tā varbūt nav.“</p>
              <p>- „Intresanti zināt jūsu domas šajā lietā.“</p>
              <p>„Ļoti neintresanti, jo beigas nemaz nav romantiskas.“</p>
              <p>- „Kādas tad?“</p>
              <p>„Ļoti vienkārši. Ja tā sieviete, kuru es mīlu, </p>
              <pb/>
              <p>mēginātu sevī ko nebūt apslāpēt manis dēļ, tad tā nebūtu tā sieviete, 
              kuru es mīlu. Tad labāk lai viņa paliek cēla, augsta,
              cienījama, kāda viņa bija, nekā manis dēļ upurē daļu no poēzijas; 
              un kam? dzīves dubļiem! Tas ir: kāpt soli uz leju.“</p>
              <p>- „Vaj jūs mīlestību saucat par dubļiem?“</p>
              <p>„Tas, ko mēdz apzīmēt par mīlestību, ir tiešām dubļi.
              Priekš manis mīlestība ir tikai viens vienīgs skaists acumirklis, - 
              tik skaists, ka viņa dēļ varētu mirt. Un pēc šā acumirkļa 
              tikai atliek vaj nu nāve, vaj - atteikšanās, milzu
              spēks ...“ - „Vaj jūs nevarat iedomāties tādu skaistu
              kopdzīvi? Jūs zināt: „divi vien visā plašā pasaulē!“</p>
              <p>„Divi vienādi spēki atgrūž viens otru, - un divi
              pardaudz nevienādi nespēj nekad saprasties. Un šī mūžīgā  
              attālināšanās un nesaprašanās atņem darbam daļu no daiļuma; 
              šķīstās jūtas top netīras.“ Lida sēd, salikusi rokas
              klēpī. Beidzot viņa paceļ galvu un nobālušām lūpam saka
              „Uz jūsu „teoriju“ dibinoties, visa pasaule zaudētu sapņaino:
              skaistumu un iznīktu.“</p>
              <p>- „Varbūt, - es nu reiz esmu tāds nelaimes putns,
              kas ierauga briesmas tur, kur viņu, pēc citu domām, nav,“ tā
              es negribot izsaku un jūtu, ka esmu mēli apdedzinājis; tad ātri
              novēršu sarunu uz citām lietām. „Man vēl jāpateicas par
              dāvanām.“</p>
              <p>- „Ak ko, niekus!“ un viņa skrien pie klavierēm.</p>
              <p>„Bet man šķiet, - zaļās lentas man jau bij pazīstamas.“
              - „Varbūt ar.“</p>
              <p>„Man bij liels prieks, ka nebiju gluži aizmirsts! Un nu man 
              tas gods!“ pieceļos.</p>
              <p>- „Tik ātri?“ Lida brīnās: „pagaidat, es jums uz atvadīšanos 
              kautko uzspēlēšu.“
              Un viņa sāk spēlēt maigu paņēmienu iz Čaikovska sestās 
              simfonijas ... Es netieku ne no vietas: viņa man liek
              sastingt, klausīties un atkal klausīties ...</p>
              <p>„Tas ir tas, ko es domāju,“ es saku un atvados.</p>
              <p>Lida nogurušām acim paskatās un saka: „Jā, - laikam,
              - es nezinu, man galva reibst.“ Viņa mani pavada līdz durvīm, 
              izlaiž mani ārā un sniedz vēlreiz roku, teikdama: „Tā
              tad - Henrij Švarca kungs - cēlais bruņiniek - nākamības 
              spožā zvaigzne - uz redzēšanos! Mēs vēl satiksimies, - 
              un drīz! Vai jūs neticat?“</p>
              <pb/>
              <p>Smaidu: „Ticu gan; pusnakts stundā nabaga cūkgans pārvērtīsies 
              atkal par mākoņu princi un redzēs zeltmataino - pasaku 
              princesi! Sveiki!“ Esmu pats ar sevi mierā.</p>
              <p>Man smadzenēs karst ... Pulkstens deviņi ... Jūk
              visas domas, - savādas trīsas iet pār visu miesu ...
              Laikam esmu slims ... Lai nu kā! Man vajaga sevi uzvarēt, - 
              un lai tas ari maksātu - mīlestību ...</p>
          </div>
          <div type="group">
              <head>29. decembrī.</head>
              <p>Šodien izpildīju Augusta pēdējo vēlēšanos ... Lida
              man atsūtīja Marijas adresi un es aizgāju ... Nebiju gaidījis 
              tikdaudz sirsnības un tomēr - vēl vairāk pašsavaldīšanās.  </p>
              <p>„Es viņam sen esmu piedevusi, bet - tā bij labāki priekš
              mums abiem. Mēs kopā nederējām. Es redzēju, kā viņš vēlāk 
              cieta un mēģināja tapt citāds, bet - tomēr - tā ir
              labāki“...</p>
          </div>
          <div type="group">
              <head>1. janvarī.</head>
              <p>Man iet jauki. Pārdevu atkal dažas gleznas, un tagad
              uzdāvinu sev jaunā gadā jaunas istabas lietas. Nopirku vakar
              baltu, zaļi - strīpotu, vieglu - laikam kristalīna - drēbi un
              pats iztaisīju glītus bīdāmus loga aizkarus. Bez tam esmu iegādājies 
              mazu rakstāmu galdiņu, dažus postamentus, grāmatu</p>
              <pb/>
              <p>plauktiņu ar dažādiem skapīšiem, krēslus un spoguli, - visu
              sarkanā ķiršu krāsā.</p>
              <p>Jā, tagad mana istabiņa izskatās glīta, jo gaišzaļi strīpotās 
              tapetes brīnišķīgi harmonē ar sarkanām istabas lietām.
              Atšķiras tik aizkari, galdauts un jauna balta gultas sega. Tagad 
              man tīk savā dzīvoklī dzīvot un strādāt.</p>
              <p>Pie durvim klauvē. Atveru. Stāv mazs zēns no puķu
              pārdotavas un tura rokās lielu paunu. Saņemu, iedodu zēnam
              drusku naudas un apskatos, kas īsti man atsūtīts. Liels kurvis
              ar hiacintēm un narcisēm, klāt zaļa vāze un kādas rozes gariem 
              kātiem ...</p>
              <p>Atplēšu klāt pielikto vēstulīti: rožaina karte zeltītām
              malām. Uz tās stingriem, glītiem vilcieniem stāv: „Sālsmaize 
              un sveicieni! Redzēju, ka Jūs rosīgi rīkojaties, savu dzīvokli 
              pārgrozīdami, un man ienāca prātā iet pie Jums ar
              sālsmaizi. Bet tā kā tas būtu nesmuki iztraucēt Jūs darba
              brīdī, tad apmierinos ar to, ka varu Jums nosūtīt sveicienu un
              līdz ar to jaungada laimes. L. Erik.“ Izstādu puķes uz loga un
              rakstāmā galda; rozes salieku skaistajā vāzē un izpušķoju ar tām
              vienu postamentu ...</p>
              <p>Manā istabā smaržo pēc pavasara ... Un tagad tak
              ir ziema ...</p>
          </div>
          <div type="group">
              <head>10. janvarī.</head>
              <p>Izgāju šorīt no rīta staigāt, atslēgu atstāju pie saimnieces.
              Pēc kāda laika nāku mājās, ieeju pēc atslēgas. „Jūsu
              durvis ir vaļā, - es atslēdzu,“ mana saimniece atbild un aiztaisa 
              durvis man deguna priekšā ciet.</p>
              <p>Kas tad tas? Ko viņa manā istabā meklē? Vaj viņai
              kas pazudis? Dusmīga viņa gan nebūt neizskatījās.</p>
              <p>Ieeju savā istabā, bet palieku kā no zibeņa trāpīts stāvot.
              Pie mana rakstāmā galda sēd Lida Erik, gaiši zaļa kā pavasars.
              Viņa pieceļas un nebēdīgi kniksē.</p>
              <pb/>
              <p>„Lida - Erik jkdze, kā jūs še tikāt?“ Vaicāju brīnīdamies, 
              kamēr mana roka tura viņas mazos pirkstus.</p>
              <p>- „Iekāpu pa logu,“ viņa man atbild.</p>
              <p>„Mana saimniece laikam būs jums iedevusi atslēgu.“</p>
              <p>- „Nu vaj tad citādi es tiktu iekšā? Ko jūs brīnaties?“ 
              Lida smej un griežas pa istabu.</p>
              <p>„Vaj jūs mani ilgi gaidījāt?“</p>
              <p>- „Jā, kādu stundu. Bet man nebij garlaicīgi; dabūju
              no jūsu grāmatu plauktiņa Heini un sāku lasit. Bez tam -
              paņēmu laika kavēkli līdz!“ un viņa norāda uz manu rakstāmo 
              galdu, uz kura redzu šķīvi ar pašceptām maizītēm. „Tas
              ir mans pirmais ražojums pavāru mākslas laukā; lūdzu, neesat 
              niķīgi, un - ēdat ar sajūsmu, jo ir tiešām gards!“</p>
              <p>Nesaku ne vārda,; tikai krūtīs paliek tā silti un labi ...</p>
              <p>„Uzminat, kādēļ atnācu!“ Lida saka, iesēzdamies krēslā.
              Viņa izskatās tik mīļa, ka aizmirstu visu savu bruņniecisko dabu
              un kā bērns saucu; „Paliekat sēdot! Lūdzu, lūdzu!“ Dabūju 
              audeklu, krāsas, pindzeles, pievelku stafeleju un sāku krāsot.</p>
              <p>„Jūs gribat mani gleznot?“</p>
              <p>- „Jā.“</p>
              <p>„Nu, tamdēļ jau es tikai nācu. Redzat, es gribu tēvam
              uzdāvināt savu portreju uz dzimumdienu un tāpēc nāku pie
              jums. Bet mums papriekšu jānolīgst cena.“</p>
              <p>- „Tagad par cenu nemaz nerunāsim. To vēlāk!“</p>
              <p>„Kāpēc? Redzat es domāju tā: mana māte savā laikā
              diezgan daudz bijuse pie māksliniekiem; viņa no cenām vairāk
              jēdz, nekā es. Vaj jūs būsiet ar mieru, ja viņa noteiks 
              cenu?“</p>
              <p>- „Jā, saprotams. Bet tagad, lūdzu, pagriežat galvu
              vairāk uz šo pusi.“</p>
              <p>Lida dara tā, bet neprot atrast pareizās pozitūras. Beidzot
              pieeju un nostādu viņas galvu, tad sakārtoju viņas matus pār
              pleciem, pabīdu loga aizkarus pie malas un ķeros pie darba.</p>
              <p>„Jums ir skaista istabiņa,“ Lida iesāk runāt pēc kāda 
              brīža.</p>
              <p>- „Skaista?“</p>
              <p>„Jā, - tāda gaiša, piemīlīga; man patīk zaļā krāsa!
              Un saules jums daudz!“</p>
              <p>- „Jā, saules man netrūkst!“</p>
              <p>„Redzat, ko es jums atnesu,“ viņa norāda uz kādu postamentu.</p>
              <pb/>
              <p>Apskatos, - redzu; Rodēna „Skūpsts,“ aiz tā vāzē
              svaigas rozes.</p>
              <p>„Man mājās tādu figuru daudz: brālis pārveda no Parizes. 
              Vienu atnesu jums, jo domāju, ka jums tādas nebūs!
              Un jūsu istabiņā viņa labi izskatās!“</p>
              <p>- „Man jums jāpateicas par sālsmaizi un jaungada
              sveicienu!“ - „Jā, ko domājat, - es todien redzēju jūs mēbeļu
              magazinā; biju ārā pie loga. Un man ienāca tā laimīgā ideja,
              jums atsūtīt puķes, - ko otrā dienā arī izdarīju. Bez puķēm
              tak nav dzīvibas, - vai ne?“</p>
              <p>Palocu galvu.</p>
              <p>„Kamdēļ jūs nerunājiet?“ Lida iesaucas, un piepeši
              manu roku trāpa kautkas ciets: maza maizīte nokrīt man pie  
              kājām. Smejos un nesaku ne vārda.</p>
              <p>Lida apklust. Pamazām viņas seja pieņem sapņainu izskatu, -
              saule rotājas matos, - visa viņa mirdz.</p>
              <p>Mans darbs iet ātriem soļiem uz priekšu; drīz 
              uz audekla vieglā seja, saules spožums un lielās acis, - viss
              apzīmēts galvenos vilcienos.</p>
              <p>„Kam tik dziļdomīgi, jaunkundz?“ pārtraucu klusumu.</p>
              <p>- „Man patīk dziļdomīgai būt,“ skan īsa, noteikta atbilde. - 
              „Nekas, tas jūsu sejai piederas, pat ļoti labi,“ es nosaku
              gluži vientiesīgī; man gribas viņu kaitināt.</p>
              <p>Lida nosarkst. „Man ļoti liels prieks,“ viņa skarbi saka:
              „tikai neuztaisāt man pārcilvēka seju.“</p>
              <p>„Pasarg' Dievs!“" es iesaucos, jocīgi nobijies.</p>
              <p>Atkal klusums. Pulkstenis tikš.</p>
              <p>Lida top nepacietīga, bet negrib to izrādīt. Viņa vairāk
              reizes jau nemanot pacilājusi roku.</p>
              <p>„Kā jūs sagaidījāt jaunu gadu?“ iesāku atkal.</p>
              <p>- „Ļoti labi.“</p>
              <p>„Saņēmāt daudz laimes vēlējumu?“</p>
              <p>- „Jā.“</p>
              <p>„Daudzi bija pie jums ar vizīti?“</p>
              <p>- „Nē.“</p>
              <p>„Labi - pateicos - ja - nē -, vairāk vārdu jūsu
              šīs stundas leksikonā laikam nav,“ zobojos.</p>
              <p>- „Viena pagale ilgi nedeg.“</p>
              <p>Ah, tad - varu ari stūrgalvīgs būt un klusu ciest ...
              Tas tā velkas ilgi, ilgi ...</p>
              <pb/>
              <p>„Jūs varat ari nežēlīgs būt,“ dzirdu beidzot pusdusmīgi 
              sakām.</p>
              <p>- „Kā tā?“</p>
              <p>„Vaj tā dāmai laiku kavē?“</p>
              <p>- „Hm, - gribēju tikai dāmai pa prātam darīt.“</p>
              <p>„Kāpēc tad jūs domājat, ka viņai patīk klusuciešana?“</p>
              <p>- „Tāpēc ka viņa deva strupas atbildes,“ atsaku mierigā
              balsī, tad dziļi paklanos un piebilstu: „Seanss beidzies!“</p>
              <p>Lida uzlēc no krēsla. „Paldies Dievam! Ir gan grūti,
              tik ilgi nosēdēt!“ Viņa tver pēc savas cepures un piesprauž
              to, stāvēdama spoguļa priekšā.</p>
              <p>„Cik jums skaists spogulis! Tādu var uziet tik dāmu
              buduāros. Šis sievietes tēls ir tiešām graciozs !“</p>
              <p>Palīdzu viņai uzvilkt biezo jaciņu, kura visu laiku bij nosviesta 
              uz manas gultas.</p>
              <p>„Jūsu mati izjuks pa ceļu!“ un es sāku pīt viņas matus. - 
              „Jūs rīkojaties ap maniem matiem tikpat viegli, kā mana 
              māte. Viņai tādas skaistas, slaidas rokas. Man ļoti patīk
              viņas rokas just savā tuvumā, tad man liekas, it kā es lūkotos
              kādā marmora tēlojumā. Apropos, ko dara jūsu izstādes
              glezna?“</p>
              <p>„Neiet uz priekšu!“</p>
              <p>- „Vaj drīkstētu viņu redzēt?“</p>
              <p>„Kāpēc gan nē?“ izvelku no kakta lielu gleznu un parādu 
              Lidai.</p>
              <p>- „Kas te nāks?“ Lida jautā, ar pirkstu norādīdama uz
              kādu tukšu vietu.</p>
              <p>„Sievietes stāvs. Man līdz šim nav bijis nekādas
              izdevības to gleznot; varu vai izsamist,“ - - negribēju tikdaudz
              teikt, cik izteicu.</p>
              <p>Lida aplūko vēl kādu brīdi manu gleznu: kluso zaļgano
              jūru, kura snauž mēnesnīcā, -- vientuļo priedes stumburu, aiz
              kura, kā miglā, neskaidri peld zeltaini kupoli, palmas, - viss neskaidrs 
              un tomēr vizošs - kā sapnis; stumburu aptvērusi melna 
              ēna - tukšs audekla laukums ...</p>
              <p>„Sakāt, kāda šī sieviete izskatīsies?“</p>
              <p>- „Es iedomājos tur kautko zaļganu, - - jūras krāsas  
              apģērbu, gaišus, izplūdušus matus; šim „jūras sapnim“
              vajaga it kā izkāpt iz jūras.“</p>
              <pb/>
              <p>„Zināt ko,“ Lida Erik saka uzjautrinošā balsī: „ja jūs
              mani pieņemat, tad es nākšu stāvēt; man mājās ir jūras
              krāsas atlasa uzvalks, - tāds vaļējs, kā nārai; šuvu to
              kādai masku ballei.“</p>
              <p>Esmu pārsteigts līdz nabadzībai. Negribu ticēt.</p>
              <p>„Jaunkundz, -- vaj es pavisam drīkstu no jums tādu
              upuri pieņemt?“</p>
              <p>- „Upuri? Ja es šai gleznai nederu, tad cita lieta; bet
              upura tur nekāda nav.“</p>
              <p>Nezinu, kā lai pateicos; raugos uz Lidu, Lida uz mani. Beidzot 
              viņa pieiet pie iesāktās portrejas un izbrīnījusēs apstājas. 
              „Nē, - to es nezināju - “ viņa stostas,“ - to es nezināju, 
              ka jūs mani tā nosēdināsiet, - un kā jums tik ātri ies!“</p>
              <p>„Vaj jums patīk iesākums?“ es vaicāju. Viņa palūkojas 
              uz mani mirdzošām acim un nesaka nekā.</p>
              <p>„Portreja vēl ilgi nebūs pabeigta; jums jānāk, cik tik
              bieži iespējams, - kad saule spīd!“.</p>
              <p>Lida atvadās un grib iet. Noskrienu pa trepām viņai līdz;
              viņa sniedz roku: „Uz redzēšanos! Tad tā - - es nākšu!“
              Man gribētos uzkliegt: „Jā gan, Lida nāks!“ bet saņemu dūšu 
              un mierīgi atbildu: „Esat tik labiņa!“ ...</p>
              <p>Manā istabiņā palikusi viegla smarža, - bet saulite aizgājusi 
              līdzi zeltmatei-princesei ...</p>
          </div>
          <div type="group">
              <head>15. janvarī.</head>
              <p>Viņa atnāca, kā bija solījusēs ... Uztraucos, redzēdams,
              ka kāds tēls melnā mētelī viegli ielidoja pa durvim un teica
              drusciņ uztraukts: „Labdien!“ Mazās rokas bij aukstas. Palīdzēju 
              atlikt cepuri un noņēmu melno mēteli no pleciem. Nedrīkstēju 
              pacelt acis, - beidzot cik iespējams vienaldzīgi paskatījos.
              Lida smējās, - tā klusitiņām.</p>
              <p>„Vaj varēšu izpildit „jūras sapņa“ vietu?“ viņa vaicāja.</p>
              <pb/>
              <p> - „Jā gan; tikai nostājaties tā - te - un matus,
              drīkstu lūgt, atpiniet.“ Lida klusēdama darīja visu, ko liku, un
              ieņēma ierādīto pozitūru.</p>
              <p>Labāka modeļa nevarēju i vēlēties. Lida bij kā radīta
              manai gleznai. Dzidrais apgērbs viegli vijās ap slaido augumu, 
              drusku noslīdēdams no viena pleca; lūdzu, lai Lida tā atstāj ... 
              Gleznā roku un sejas krāsa (cik nu profilā varēja redzēt), 
              likās, pie atlasa pieglaužoties, kļuva dzidra, un mati -
              - tie kā plūstoša saules gaisma ieauda augumu un pa daļai
              arī seju zelta sapnī ...</p>
              <p>Gleznoju kā ārprātā. Jutu, ka katra minūte man dārga. ...
              Sarunas nevedās. Lida nevēlējās atpūsties, un tā nostrādājām 
              kādas trīs stundas.</p>
              <p>Teicu, ka vairāk viņai nebūs jastāv. Tagad zinu, kā
              tālāk strādāt..</p>
              <p>Viņa apņēma mēteli un nosēdēja kādu stundu, raudzīdamās, 
              kā es izstrādāju savu zīmējumu. Tad viņa sapina matus,
              uzlika cepuriti un atvadījās.</p>
              <p>Gribēju viņai pateikties, bet viņa sāka smieties un atbildēja: 
              „Nav vajadzigs; mēs saprotamies tāpat bez vārdiem.“
              Jutu, ka nosarku; manī sacēlās nemiers ...</p>
              <p>Tagad sēdu gleznas priekšā, un domās kavējos pie
              „jūras sapņa“ ...</p>
          </div>
          <div type="group">
              <head>2. februarī.</head>
              <p>Mana glezna „Jūras sapnis“ atrodas izstādē; B. grib
              mani pierunāt, lai aizeju turp, bet man nav dūšas noskatīties
              savā darbā ...</p>
              <p>Ap manu gleznu pulcējoties daudz publikas ...</p>
              <p>Atnāk Lida savā zilajā kostīmā.</p>
              <p>„Šodien tik skaists auksts laiks, - iesim slidas skriet.</p>
              <p>Jūs tak protiet, - vaj nē"?</p>
              <pb/>
              <p>Esmu ļoti priecīgs, jo slidas protu skriet, kā pats nelabais.
              Apvelkos, un mēs ejam. ...</p>
              <p>Tiešam auksts. ... Paldies Dievam, mans jaunais
              mētelis mani sargā no visām briesmām ... Daudz ziņkārīgu
              acu nolūkojas uz mums .</p>
              <p>Piesienu Lidai slidas, un roku rokās skrejam pa sasalušo
              ezeru. Man paliek jautri, sāku jokot; ari Lida atdzīvojas, sāk
              smiet un līgsmoties; esam kā divi nerātni bērni, kuri palikuši
              bez uzraudzības ...</p>
              <p>Norunājam iet tūlit uz izstādi ...</p>
              <p>Pēc kādas stundas stāvam vienas gleznas priekšā.</p>
              <p>Lida klusu uz mani nolūkojas; viņas acīs lasu sajūsmu ...
              Pienāk B., - sasveicinājamies.</p>
              <p>„Vaj zini, Henri, tagad tava dzīve ieritēs citās sliedēs.“</p>
              <p>- „Tu domā?“</p>
              <p>„Pilnigi, - varu vaj saderēt. Vispirms - par šo gleznu 
              tu dabūsi labu zumu  “</p>
              <p>- „Tu tici, ka viņu kāds pirks?“</p>
              <p>„Jā; šodien pienāca kāds naudas vīrs pie manis un
              apvaicājās, cik tu būšot ņemt par savu gleznu. Es iedomājos,
              ka viņa ir samērā maza, - tā tad pieci tūkstoši būtu jau
              pārpilnīgi samaksats.“</p>
              <p>- „Neviens latvietis tikdaudz par gleznu neizdos.“</p>
              <p>„Tas jau ar nav latvietis; vaj tad latviešu mantīgās
              šķiras intresējas par mākslu? Pircējs ir kāds zviedris, - un
              viņš teica, ka centīšoties tavu gleznu iegūt.“</p>
              <p>„Smalki! Man gan tā drusku žēl no viņas
              šķirties!“</p>
              <p>Lida paskatas pētoši uz mani.</p>
              <p>Vakarējā avīzes numurā bij atsauksmes par tevi,“ B. iebilst.
              - „Neesmu lasījis.“</p>
              <p>B. izvelk avīzi un sniedz man. Apsēstos uz tuvākā krēsla
              un sāku lasīt. Lida atbalstījusies uz mana krēsla un lūkojas
              man pār plecu, viņas dvaša kairina manus vaigus un es domās 
              skaitu mazās sirds straujos pukstienus ...</p>
              <p>„Starp citām, vispārēju apbrīnošanu saceļ Henrija Švarca
              glezna „Jūras sapnis.“ Tā ir vārda pilnā nozīmē krāsu dzeja,
              kādu otru velti meklēsim izstādes plašajās telpās. Mākslinieks ļāvis 
              savai bagātai fantāzijai vaļu, - un viņam tas nav jānožēlo;</p>
              <pb/>
              <p>tādu dziļu „Jūras sapni“ spēj radīt tik īsta mākslinieka dvēsele; 
              te ir vesela teika, vesela mistērija“ u.t. t., u. t. t. Sāku smieties.</p>
              <p>„Tu smejies?“ B. man vaicā.</p>
              <p>- „Tā tak nav nekāda kritika, - tā ir tīra muldēšana,“ 
              atsaku dusmās.</p>
              <p>- „Nu, var jau būt, - bet tomēr tev šoreiz nekāda
              kaite neceļas; drīzāk labums,“ tā B. saīdzis iebilst.</p>
              <p>„Tas nav no liela svara,“ es atbildu.</p>
              <p>- „Kā patīk,“ B. īsi nosaka, tad atsveicinās un aiziet,
              vēlreiz atskatīdamies uz Lidu; viņa sejā mirdz niknums.</p>
              <p>Lida pasmīn un tad teic: „Tad jau būs jāvēl laimes.“
              Un viņa sniedz man savu roku - lēni, vilcinādamās. Esmu
              sabāzis rokas kabatās, lūkojos viņai acīs un dziļi palocīdamies
              saku: „Pateicos!“</p>
              <p>Lida iekož sārtās lūpas zobos un novēršas. Tad viņa 
              ironiski palocas un runā: „Nu man jāiet, - sveiki!“</p>
              <p>- „Es jūs gribēju pavadīt.“</p>
              <p>„Nav vajadzīgs,“ un viņa taisās uz iešanu.</p>
              <p>- „Ar' labi,“ atcērtu mierīgā balsī un pasmīnu. Lida
              apstājas, it kā gribētu ko teikt, tad apgriežas un aiziet.</p>
              <p>Palieku viens pats izstādes telpās ... Lida man netika
              sniegusi roku pie atvadīšanās. Cik ātri var cilvēku sakaitināt...</p>
              <p>Man tā patīk...</p>
          </div>
          <div type="group">
              <head>5. februarī.</head>
              <p>Šodien Lida atnāca pēc savas portrejas un samaksāja.
              Runājām tik pašas vajadzīgākās lietas. Viņa tagad izturas
              pret mani, kā patriciete pret plebeju, - bet es neļaujos sevi izsmiet 
              un izturos tā, ka viņa labprāt būtu piesitusi kājiņu pie
              zemes un uzsaukusi, lai ciešu klusu; bet tas jau patricietei nepiedien ... 
              Pasarg Dievs, - es viņai nekā slikta neteicu. Reiz</p>
              <pb/>
              <p>viņa gandrīz apraudājās, bet tad saknieba lūpas un vēsi
              pasmaidīja ...</p>
              <p>Esmu ar sevi mierā: viņa mani sāk ienīst ...</p>
          </div>
          <div type="group">
              <head>9. februarī.</head>
              <p>Man tik maz laika rakstīt! Tagad esmu apkrāvies ar darbu 
              līdz ausīm. Pie manis nāk daudzi, - un es gleznoju portrejas ... 
              Mana istabiņa gan nav nekad vēl redzējusi tikdaudz
              apmekletāju ... Esmu priecigs, ka drīz būšu iepelnījis pietiekošu 
              zumu, lai varētu bezrūpīgi braukt uz ārzemēm.</p>
              <p>Mans „Jūras sapnis“ nopirkts. Dabūju jau agrāk minēto
              zumu. Aizsūtīju māsai tūkstoš rubļus, kā kāzu dāvanu.
              Viņa saņēma šādu ziņu dienu pēc kāzam, tad drīz vien
              bij izņēmusi ari naudu no bankas un atrakstījusi man garu pateicibas 
              vēstuli, kurā priecājas par savu brāli un par savu nākotni... 
              Mans lepnums aug, - aug ari slava; bet līdz ar
              to aug arī skaudība citu krūtīs; pat B. nav brīvs no viņas.</p>
              <p>Esmu zaudējis labu pazīstamu - Lidu Erik. Viņa pie
              manis nav bijusi un laikam arī vairāk nebūs.</p>
              <p>Šodien B. atnāca pie manis, apskatīja manas skices,
              etīdes un zīmējumus pasteļkrāsās, - tad deva man „drauga padomu“ 
              (viņa paša vārdi), lai es sarīkojot izstādi. „Tā ideja
              nebūtu slikta, tik - vaj šī istaba nav par mazu?“ tā
              es iebildu.</p>
              <p>- „Es tā nebūt neatrodu; ja tu tikai gribi, varu tev
              nākt palīgā sarīkot.“</p>
              <p>„Būšu tev ļoti pateicīgs,“ es atteicu ne bez prieka, jo
              man būs izdevība iepazīties ar cilvēkiem; varbūt atnāks ari
              Lida ... Nē, nē, šādas domas nedrīkstu galvā ieņemt ...</p>
              <p>Tā tad - es sarīkošu izstādi ...</p>
          </div>
          <div type="group">
              <head>15. februarī.</head>
              <p>Šodien savu apmeklētāju vidū ieraudzīju ari Lidu un
              viņas māti.</p>
              <p>Lida apģērbusēs tā, ka gandrīz ne pazīt nevar: baltā,
              strīpotā kostīmā, baltā cepurē, - sejai priekšā balts biezs plīvurs. 
              Negriezu iesākumā nekādas vērības uz viņu, jo daudz
              man tādu apmekletāju; bet biezie mati nodeva ...</p>
              <p>Klusu, kā nākusi, tā viņa aizgāja; caur pūli viņas skats
              zagšus pavērās uz manu pusi, - tad - viens vilciens,
              - un seja bij apsegta ... Tomēr - - viens vienīgs
              miglains skats ...</p>
              <p>Viņa bēg no manis ... Ja viņa mani ienīstu, tad
              nebūtu tādas slēpšanās; tad viņa stātos aci pret aci un
              mēģinātu man pierādīt, cik es esmu slikts ... Bet viņa kā
              pa miglu paskatījās uz mani, un es lasīju spītīgas žēlabas
              - kā pa miglu ... Es laikam maldos ... Vaj esmu viņu
              apvainojis ?</p>
              <p>Bet - - varbūt viņa mani - - „ nē, tu bezprāta cilvēks, 
              tas nedrīkst tā būt! Tam tā nebūs notikt ...</p>
              <p>Naktī.</p>
              <p>Nevaru gulēt. Uzcēlos un tagad gribu atrisināt mezglaino
              jautājumu: kas ir mīlestība ...</p>
              <p>Man liekas, mīlestība ir tas augstākais un zemākais cilvēka
              dvēselē. Negribu pats sev tuvākus izskaidrojumus dot; mīlestība 
              spēj cilvēku tā pārvērst, ka viņš izaug, top varens domās 
              un darbos; bet viņa spēj cilvēku arī nostādīt vienā pakāpē 
              ar kādu nebūt zemāku radījumu. Pirmā gadījumā cilvēks
              drīkst mīlēt, otrā - nē ... Lidā ir kautkas, kas mani paceļ,
              dod spēku ... Bet ir ari kautkas nokaujošs. Kādreiz jūtu
              sev spārnus -  - un varu lidot - - - kādreiz atkal
              neesmu kungs par sevi, jūtu sevī nebrīvību ..</p>
              <p>Labāki būs, ja aizbraukšu projām. Tad būs miers ...</p>
              <pb/>
              <p>Ko tas līdz, ka te sēdu un mocos? Viņa kādreiz silta kā saulīte, 
              un kad gribu iesākt draudzīgu sarunu, tad pārprot mani un
              top auksta kā ledus ... Un ja arī viņa būtu vienmēr kā
              saulīte, tad tomēr man jāiztura cīņa līdz beigām, jo - es nevaru 
              nogriesties no ceļa un tapt nebrīvs - nelaimīgs - rožu 
              važās ... Izturēt ... Cik reiz neesmu domās viņas
              rokas sev pie krūtīm glaudis un glāstījis mazos pirkstiņus - kā
              bērnam! Es redzu, kā viņa smaida - lielām, dziļām acim,
              pār kurām viļņo kā saule ... Es braukšu projām.</p>
          </div>
          <div type="group">
              <head>25. aprilī.</head>
              <p>Šodien Lida atsūtīja man kurvi ar ziedošiem ceriņiem ... 
              Un vēlāk atnāca pate ... kā pavasars ... Jā,
              pavasars ... Kā ar vijoletu miglu pārvilkušās platās kļavas ... 
              Kā nosarkušas nemierīgo apšu jaunās lapiņas ...
              It kā zelta puteklīšiem apbērti stāv vītoli, izplatīdami sev
              apkārt medus smaršu ... Un mēs klejojam cauru pēcpusdienu 
              pa mežiem, pa laukiem, - ārpus pilsētas, - sēdējām
              ezera malā uz celma un runājām par pavasaru ...</p>
              <p>Stāstīju, ka izstāde beigusēs, ka lielākā daļa gleznu pārdota, - 
              ka esmu diezgan bagāts, - ka braukšu prom ...
              Lidas tēvs nopircis trīs no manām gleznām. Un es viņu nepazinu! ... 
              Manas gleznas - Lidas istabā ...</p>
              <p>Gulēju mežā, zālē ... Lida stāvēja pie kāda koka un
              dziedāja par pavasaru - - par rudeni krūtīs ...</p>
              <p>Es jūtu, ka pavasars nācis ... Viņam tuvojoties, ceļas 
              manī savāds, spēka un nemiera pilns vilnis ... Un gribas 
              gulēt zaļā zālē ... pār mani cīrulīši gavilē ... zilā
              debess smejas ... saule dedzina ... bet es meklēju mazos pelēksvārcīšus ... 
              Kā tie līgsmo, - dzied - un dzied ...
              Man apkārt viss trīc ...</p>
              <p>„Pār tevi ziedu lietus līs,
              Pār tevi smaršu pārslas birs, -
              Tik gaidi, - gaidi!“</p>
              <p>Tā ir Lida ...</p>
              <pb/>
              <p>Uzlēcu, - iesaucos: „Iesim skrieties!“ un acumirklī kā bultas 
              šāvāmies pār kalniem ...</p>
              <p>Nezinu, cik ilgi tā skrējām ... Zinu tikai, ka Lida bij
              pakritusi zālē uz mutes, un pleci trīcēja ... Vaj tas bij aizkusums, 
              smiekli vaj raudas? Stāvēju un skatījos ... Un tā
              mēs atradāmies pie vecās meža mātes - egles - kājām
              un klausījāmies, kā vējš kokos čukst un raud ... Un ap
              mums audās mirdzoši tīkliņi, kuri tapa arvien sārtāki un sārtāki, - -  
              un tad tik mēs ieraudzījām, ka saule grima asiņainos 
              mākoņu skūpstos, - slīdēja piesarkusi aiz koku galotnēm ... 
              Pār mums klājās liels, tumšs vakara mākonis ... 
              Bet mēs sēdējām ... Dziestošā vakara blāzma
              mirdzēja caur kokiem ... Pie mūsu kājām klusu un sapņaini
              dusēja pļava; mežs šalca, kā pasakainas dzīvības pilns ...
              Netālajā būdiņā mirdzēja logi sārtās blāzmas atspīdumā.
              Ap būdiņu krēslā mirdzēja ziedoši ķiršu koki - - it kā
              jaunas meitenītes baltos, sidrabainos plīvuros; viņu smarža
              piejaucās skuju smaršai ...</p>
              <p>Pār pļavu cēlās mēnesis - liels, sārts, - teiksmains,
              kā pavasara nakts ... Mēs piecēlāmies un soļojām
              mājup ...</p>
              <p>Kamēr nobraucām līdz pilsētai, bija gluži tumšs ...
              Atvadoties, man uznāca nepārvarama vēlēšanās noskūpstīt
              Lidas glezno roku ... Neatturējos ... Lida nobāla un
              ieskrēja iekšā ...</p>
              <p>Es vairs nevaru, - - - piektā maijā braukšu prom.</p>
          </div>
          <div type="group">
              <head>3. maijā.</head>
              <p>Šodien biju pie dziedāšanas skolotāja M. Viņš, dabūjis
              dzirdēt manu balsi, palika vaj traks un teica, ka sveci zem
              pūra nedrīkstot turēt. Mana balss jau no dabas esot pareizi
              nostādīta, tādēļ man esot vajadzīga tikai technika un vēl šis
              un tas, un tad jau labi būšot. Manas kabatas piebāstas </p>
              <pb/>
              <p>dažādu profesoru adresēm ... Profesoru! Tā M. teica, un es
              saku viņam līdz! Bet vaj tā var teikt? Es domāju - itin
              vienkārši: dziedāšanas skolotājs ... Profesors! Ha, ha,
              ha! .. Kamdēļ gan es smeju? Un cik ilgi man būs jāsmejas? 
              Līdz asarām? ... Man nav dūšas ...</p>
          </div>
          <div type="group">
              <head>4. maijā.</head>
              <p>Šovakar ilgi stāvēju pretim Lidas logam, pie kādas
              mājas piespiedies ... Redzēju, ka logs atvērās, un ka kāda
              roka pārvietoja puķes ... Tā bij Lida baltā rīta uzvalkā ...
              Es nolūkojos viņā nepamanīts, - kā zaglis ... Lida staigāja
              pa apgaismoto zalonu, rokas pār galvu saņēmusi. Tad viņa
              pazuda, un es dzirdēju viņu dziedot un spēlējot:</p>
              <p>„Wenn du es wüßtest,
              Was träumen heißt
              Von brennenden Küssen - -“</p>
              <p>Man bij jāsaņem pēdējie spēki, lai neskrietu pie Lidas
              durvim un nesāktu zvanīt ... Šī ir beidzamā reize, kur es
              Lidu dzirdu, - un šī atmiņa man jāņem līdz ...</p>
              <p>„Wenn du es wüßtest,
              Du kämest zu mir!“</p>
              <p>Tas skanēja kā ārprātīgs izmisums ... Tai pašā brīdī 
              Lida beidza spēlēt, - ieraudzīju viņu sakniebtām rokām stāvot
              istabas vidū; viņa vēl atkārtoja: „Wenn du es wüßtest, du
              kämest zu mir!“ tad piepeži redzēju, kā viņa, seju rokām aizklājusi, 
              nokrita...</p>
              <p>Es skrēju uz mājām kā neprātā un, iekritis savā gultā,
              ilgu laiku nogulēju kā bez samaņas ... Tikai kad piecēlos, tad
              sāpēja katra dzīsliņa, katrs nervs ...</p>
              <pb/>
          </div>
          <div type="group">
              <head>5. maijā.</head>
              <p>Esmu visas lietas iepakājis un gaidu uz to stundu, kad
              būs jāiet uz vilcienu ...</p>
              <p>Atnāk Lida - - šodien! Gaiša, slaida, kā ziedoša
              ābele; mati pārlieti zelta puteklīšiem, - bet zeltainos plakstiņos 
              dreb kluss jautājums, - noslēpums ...</p>
              <p>„Jūs tagad braucat prom,“ viņa jautri saka, uz mani
              nelūkodamās.</p>
              <p>- „Jā. Vaj jūs man nedāvināsat tās vijolites, kas
              jums rokā? Kā piemiņu.“</p>
              <p>Viņa man pasniedz vijolites un turpina: „Jūs braucat uz
              ilgu laiku?“</p>
              <p>„Domāju gan, ka tik ātri dzimtenes neredzēšu.“</p>
              <p>- „Jā, - jūs gaida darbs, slava, - laime, bagātība...“</p>
              <p>„Darbs - jā; slava - nezinu; bet laime nē.“</p>
              <p>- „Atbrauksat mājās - svešs, nepazīstams, - lepns!“
              Man rūgti jāsmejas. „Atbraukšu tāds pats, kāds tagad 
              esmu!“</p>
              <p>„Lai Dievs dod!“ Lida joko, bet balss klusa, aizturēta; kautkas 
              slēpjas. Man paliek smagi ...</p>
              <p>- „Jums tūlit būs jādodas uz vilcienu; negribu jūs
              kavēt ar savām muļķībam. Sveiki!“</p>
              <p>„Ardievu,“ saku savaldīdamies: „staigājat laimīgi; uz
              redzēšanos!“</p>
              <p>Viņa sniedz man savas rokas ... Gribās tās glaust sev
              pie acīm un skūpstit ... tikai šo vienīgo reizi ... Nē, -
              lai paliek, - labāk nedarīt. Saspiežu stipri viņas rokas un
              palaižu vaļā. Stāvam viens otram pretīm un nezinām, ko
              teikt. Piepeši - viņa man metas ap kaklu, -  pieglaužas, - - 
              divas siltas rokas apdvēš mani kā pavasars, -
              - reibina .. Un es murminu: „Lida, - kamdēļ - - 
              kamdēļ - -,“ jūtu, ka nevaru neko redzēt, jo asaras apmiglo
              acis... Dzirdu klusu „Henrij!“... Saslienos, - - nē,
              - tā nedrīkst būt. Lida atraujas ...</p>
              <p>Paklanos: „Ardievu, Lidas jaunkundz,“ un izvadu viņu pa
              durvīm ārā. Viņa kniksē zobodamās, un es dzirdu caur sakostiem 
              zobiem jautras skaņas: „Ceļojat laimigi, - - pasaku
              princi!“...</p>
              <p>Atveru drīz logu, lai noskatītos, kā Lida tāļumā </p>
              <p>pazūd ... Tad iekrītu tukšā gultā, kur palicis viens vienigs
              spilvens, un uz tā izkaisītas mazās vijolītes ...</p>
              <p>Viņa mani nedrīkst aizturēt! Es tomēr eju turp, kurp
              man jāiet!...</p>
          </div>
          <div type="group">
              <head>10. septembrī.</head>
              <p>Pēc trim gadiem ķeros atkal pie savas dienas grāmatas,
              kura visu laiku gulēja apputējusi manā rakstāmā galdā ... Tagad, 
              kur sēdu atkal pie sava vecā galda, man acu priekšā lido
              vecas ainas, vecas atmiņas un trīs ārzemēs pavadītie
              gadi...</p>
              <p>Esmu bijis Berlīnes nacional-galerijā, kur nosēdēju veselām
              dienām krāsu karaļa Böcklina darbu priekšā ... Pārstaigāju
              Harcu, ieelpoju svaigo sveķaino smaršu, apbrīnoju jautro Ilzi,
              par kuru Heine dzied tik brīnišķīgi ... Biju Parizē, - un
              mans pirmais gājiens bij uz Luksemburgas muzeju, kur atrodas
              Rodēna darbi ... Esmu iepazinies ar Parīzes nervozo, pārsmalcināto 
              dzīvi, kurai pat dienā ir krēslaina nokrāsa, - bet
              vakarā viņa mirdz kā neīsts zelts elektriskā gaismā ... Esmu
              dažu labu nakti nosēdējis līdz ar biedriem restorānos, kafejnīcās 
              un klausījies, ko man stāsta krāsotas lūpas un apvilktas
              acis ... Biju Drezdenes ainu galerijā, kur sajūsminājos par
              Rafaela madonnām ... Bet visilgāk uzkavējos Itālijā ...
              Gribēju pilnīgi izjust viņas mirdzošo, pasakaino burvīgumu ...
              Atminos, ka reiz, lasīdams m-me de Stael romanu „Corinne
              ou l Italie,“ smējos par patētisko izteicienu: „Itālija, tu saules
              valsts, es tevi sveicinu!“ Bet tiešām, - - Itālijas neparastais 
              gaiss cilvēku neviļus pavedina runāt ar briesmīgu patosu,
              aizgrābtību, - lietot frāzas ... No tā gan ātri var atradināties ...</p>
              <p>Nekad neaizmirsīšu skaistās Venēcijas naktis - īstās </p>
              <pb/>
              <p>dienvidus naktis, kad braucu gondolā pa kanāļiem un klausījos, kā
              līdzās man dziedāja melnacaina itāliete; vēlāk šī itāliete izkāpa 
              pie kāda nama, iz kura plūda man pazīstamas skaņas -
              dziesma iz „Aidas“; tad redzēju skaisto līdzbraucēju-dienvidnieci
              pienākam pie loga un nometam man rozi (kā kādā romanā).
              Es iedziedājos „felice notte,“ un skaistule sāka smieties ...</p>
              <p>Itālijā mācījos dziedāt; tad pārgāju uz Drēzdeni ...
              Tagad varu savā dzimtenē pieteikties uz dažām izrādēm kā
              viesis-operu dziedātājs ... Mans vārds jau pazīstams, - tā
              tad - slava jau ceļā uz mani, vaj es uz viņu. Bagātība -
              - - nu, dzīvot varu ļoti labi ...</p>
              <p>Par Lidu nekā nezinu. Reiz gan redzēju viņu un viņas
              brāli Berlīnē pie table d'hôte sēdam; es aizšmaucu prom;
              tajā pašā vakarā sarīkoju atvadīšanās mielastu viesnīcā saviem 
              draugiem. Lida nāca cauri mazajai zālei un ieraudzīja
              mani. Es klusu paklanījos un iesāku runāt ar kādu no saviem
              biedriem. Lida aizgāja, kā nākusi, tik pie durvīm apgriezās
              un mierīgi noskatījās. Viņas skatā nekā cita nevarēju salasīt, kā
              vien to, - ka viņa mani pilnīgi aizmirsusi ... No tā laika
              neesmu ar viņu ticies. Rakstīju pēc kāda gada viņai īsu vēstulīti, 
              bet atbildes nedabūju. Un tā apklusa visa tā lieta ...</p>
              <p>Šodien man jāaiziet uz pilsētas teātri, tad - pie
              Lidas ....</p>
              <p>Vakarā.</p>
              <p>Aizgāju uz balto māju X. ielā, - - Lidas tur vairs
              nav. Viņa dzīvojot pretim pilsētas teātrim un esot slavena
              jaunkundze.</p>
              <p>Teātrī tiku uzņemts ar prieku, kad pateicu, ka esmu dziedājis 
              Berlīnes operā. Pieteicos uz trim viesu izrādēm: „Tristanu
              un Izoldi,“ „Oņeginu““ un „Dēmonu.“ Pēc tam paintresējos</p>
              <pb/>
              <p>par to, ar ko man nāksies kopā spēlēt, - un - -- visi labie
              gari, stāvat man klāt! - - izrādās, ka tā ir Lida! Ak es,
              muļķis! Man taču tika teikts, ka Lida esot slavena jaunkundze,
              un es nevarēju iedomāties ne tikdaudz, ka viņa var būt dziedātāja 
              pie pilsētas teātra ... Lida, - - - gribēju uz vietas
              atteikties, bet mans lepnums mani atturēja ...</p>
              <p>Kas tad nu beigu beigās būs? Nekas. Mēs esam tikpat
              kā sveši ... Esmu pardaudz džentlemens, lai liktu viņai ko
              nebūt atgādāties, - un viņa būs palikusi vēsa, - - tā
              es manīju toreiz - ārzemēs ... Laiks visu dziedē ...</p>
          </div>
          <div type="group">
              <head>11. septembrī.</head>
              <p>Šovakar biju teātrī uz „Nogrimušo zvanu“; Lida spēlēja 
              Rūtiņu ... Tikdaudz sirsnības, grācijas un - traģisma
              nebiju nekad varējis viņā iedomāties ...</p>
              <p>Pēc izrādes iegāju viņas istabā un gaidīju, kad viņa
              nāks no skatuves šurp. Bet zāles sienas trīc no saucieniem:
              „Erik! Erik!“ Beidzot dzirdu soļus, - uz durvju kliņķa kāds uzliek 
              roku, un dzidra balss dusmigi sauc: „Jūs zināt, - es nekad 
              nekāda pavadoņa nevēlos!“ Tad Lida ienāk, Rūtiņas uzvalkā 
              tērpusēs, un dzied pie sevis: „Tumštumšā naktī es
              vientuļa zeltmatus sukāju,“ - - viņa ierauga mani un paliek
              stāvot. Neviena skaņa nenāk pār viņas nobālušām lūpām ... 
              Pēc kāda laika viņa kā atjēgdamās čukst: „Jūs
              tas esat, - Henrij Švarca kungs -!“ un nāk tuvāk. Esmu
              piecēlies, eju viņai pretim ar vārdiem: „Jā, es tas esmu;
              vaj jūs neļaunojaties, kā es bez jūsu atļaujas ienācu jūsu
              svētnīcā?“ </p>
              <p>Viņas sejā pamirdz smaids. „Nē, nē, - es nemaz nevaru 
              ļaunoties,“ viņa steigdamās runā, „bet nākat tak šurp; es
              gribu redzēt, vaj jūs tiešām vēl esiet tas pats vecais “ un
              viņa mani satver pie rokas un velk tuvāki gaismai.</p>
              <p>„Nē, jūs esat pārvērties, - lieliski pārvērties, -</p>
              <pb/>
              <p>- acis gan tās pašas vecās liekas būt ... Nē, tāda savāda 
              grumba iet ap viņām ... Jūs esat kautko pārdzīvojis,“ - 
              Lida skatās pētoži man acīs.</p>
              <p>„Tas pats vecais, - man nekā jauna nav, izņemot dažus
              sīkumus,“ es smejos.</p>
              <p>„Redzat, - es esmu palikusi uzticīga tam, ko reiz apņēmos,“
              un viņa rāda uz savu apkārtni.</p>
              <p>„To jau es domāju,“ atbildu: „bet ari es esmu bijis sev
              uzticīgs.“ - „Sēstiet,“ Lida piepeši iesaucas, tad iebilst: „Atvainojat, 
              es drīz nākšu,“ - un viņa pazūd aiz priekškariem.
              Sēdu un gaidu. Pēc laba laika viņa iznāk, pārgērbusēs, -
              mētelī un cepurē. Viņa nosēstas man līdzās uz dīvāna un
              vaicā: „Sakāt, kā jūs še ietikāt? Mums te tādas būšanas,
              ka neviens svešs netop laists iekšā.“</p>
              <p>„Es jau vairs neskaitos pie svešiem.“</p>
              <p>- „Kā tā?“</p>
              <p>„Esmu šī teātra viesis.“</p>
              <p>- „Jūs?!“ Lida uzlēc kājās: „Jūs! Kādās izrādēs
              jūs viesosaties?“</p>
              <p>„Tristanā, Oņeginā un Dēmonā.“</p>
              <p>- „Tā tad dziedātājs!“ Viņa stāv bāla manā priekšā
              un viņas acu dziļumos mirdz uguns.</p>
              <p>„Tad jau mēs nelaimīgi sagadījušies kopā,“ Lida smej
              skarbi un nežēlīgi, tad atkrīt kā spēlēdamās tuvākā krēslā.</p>
              <p>„Kāpēc tad nelaimīgi?“ es mēģinu ieskatīties viņas acīs;
              viņa novēršas. Piepeši ugunīgs, lepns skats trāpa mani.</p>
              <p>„Jūs paši to labāki zināt.“</p>
              <p>Bet es vēl nesaprotu: vaj viņa aizķer pagājību, vaj uztver 
              visu no sveša redzes stāvokļa ...</p>
              <p>„Es nekā nezinu!“</p>
              <p>- „Tad jūs neesat nekad manis sapratuši, - vaj neesat 
              gribējuši saprast,“ - viņas balss draudē trūkt, bet tomēr,
              pietur spītīgu nokrāsu.</p>
              <p>Tā tad - viņa pate aizķer pagājību. Man vajadzētu runāt, 
              bet ciešu klusu. Lida gaida.</p>
              <p>„Kāpēc jūs nerunājat?“ viņa beidzot vaicā.</p>
              <p>- „Man nav nekā ko teikt uz šādu pārmetumu.“</p>
              <p>„Sakāt, kāpēc jūs īsti braucāt šurp?“</p>
              <p>- „Tāpēc, ka man patikās.“</p>
              <p>„Bet jūs tak zinājāt, ka es atrodos še, ka esmu dziedātāja
              pie šī teātra - un jūs tomēr nācāt man paspītēt.“</p>
              <pb/>
              <p>- „Es nezināju, ka jūs še esat; tikai kad biju pieteicies
              un abām rokām uzņemts, tad dabūju zināt savu kolēģu vārdus.“
              Lida pieceļas un saka: „Nu, tad cietīsim ar.“ Mēs ejam.
              Klusu atvadāmies: viņa aizbrauc, es eju kājām ... Un vecas
              atmiņas mani sāk mocīt ... Izlasīju šovakar savu ilgi neredzēto 
              dienas grāmatu, - un - viss pamodies. Bet es jūtu,
              ka pamodies vēl kautkas, un šis „vēl kautkas“ mani pazudinās ...</p>
          </div>
          <div type="group">
              <head>21. septembrī.</head>
              
              <p>„Tristans un Izolde“ ... Mans Dievs, es vairs nezinu,
              kas ar mani notiek! ... Jauna dzīve - - priekš manis
              tas pats, kas drīza nāve ... Mani šausmas sagrābj ...</p>
              <p>Šovakar bij pirmā viesu izrāde ... Dziedāju Tristanu ... 
              Neatminos, kad būtu tā dziedājis, kā šoreiz ...
              Lida bij līdz ārprātībai uztraukta, - mēs dziedājām - un
              aizmirsām, ka bij publika, kura mūs apsvēra, kritizēja ...
              Mirt ... Te viņa stāv uz aukstā papīra, šī vēlēšanās,
              - tik vienaldzīga, saspiesta ...</p>
              <p>Publikas applausi skanēja kā nepatīkams atgādinājums ...
              Mūs izsauca - - neskaitāmas reizes ... Lida turājās pie
              manas rokas kā neprātā ...</p>
              <p>Beidzot - priekškars krita pēdējo reizi ... Neskaitāmi
              daudz puķu uz skatuves ...</p>
              <p>Pārģērbos un iegāju Lidas istabā - bez pieklauvēšanas.
              Jutu, ka katastrofa neizbēgama ... Un tomēr gāju ...</p>
              <p>Lida bij uzmetusēs uz zofaja; zeltainie mati apklāja seju un
              sakniebtās gleznās rokas. Plata, zeltu caurausta šalle ietīstīja
              augumu ...</p>
              <p>Mana pašsavaldīšanās bij zudusi ... Pār lūpam
              negribot skanēja: „Lida!“</p>
              <p>Un viņa - piecēlās, streipuļoja un - raudādama iekrita
              man rokās... Un es viņu glāstiju un runāju vismīļākos</p>
              <pb/>
              <p>vārdus, - nesaprotami izteicieni nāca pašam nemanot. Bet
              divas mazas rokas arvien ciešāki glaudās un vijās ap manu
              kaklu ... Kā vēsas ziedu lapas piekļāvās pie manas sejas
              un lūpam ... Beidzot ieskatījos Lidai acīs: tās bij plati atvērtas, 
              pa tām plūda mirdzošas asaru straumes, bet sārtās
              lūpas smaidīja ārprātīgu smaidu, - kā sarkani magoņu
              ziedi ...</p>
              <p>„Lida, tā nevar būt!“ mani pārņēma izmisums, un es
              gribēju atraisīties, bet viņa kā nesamaņā lūdzās: „Henrij,
              - ļauj!“</p>
              <p>Tik tagad sajutu, kādu soli esmu spēris ... Uz pazušanu ... 
              Bet ja pirmais solis sperts, tad - atgriešanās nav ...
              Uz priekšu tad - melnajā bezdibenā! ... Atraisījos un, nokritis 
              uz zofaja, - - es mazais bērns, - - sāku raudāt ...
              Lida bij bāla, bet mierīga.</p>
              <p>„Henrij, es zinu, - ja nebūtu bijis šīs stundas, - tad
              mēs būtu tomēr katrs ieguvuši uzvaru ... Bet tagad -
              - - saki, vaj tu vari no manis atteikties? Tu neesi spējīgs,
              - nē. Es netik ... Vai tu vari atkārtot to pašu, ko tu
              teici Ziemas svētkos, - - to - - par mīlestību un laulības
              dzīvi? Vai tu vari?“</p>
              <p>Man nebij spēka viņai atbildēt.</p>
              <p>„Tu to nevari? Es tad esmu laimīga,“ Lida čukstēja.</p>
              <p>- „Es to varu, Lida! Man tas jāvar! Saki, ko mums
              dzīve var dot, ja ne pelēko ikdienību? Un tu, - - tev jāpaliek
              tādai, kāda tu biji: gleznai, neaizskartai, - - citādi tu nebūsi 
              tā Lida, kuru es esmu mīlējis visu šo laiku!“</p>
              <p>- „Visu šo laiku ... Un tad - - atteikties - -
              atteikties?“ - - viņa stāvēja manā priekšā kā mazs bērns,
              kurš nezin savam izmisumam robežu ...</p>
              <p>Es, nezin kamdēļ, sāku čukstēt:</p>
              <p>„Laß mich sterben,
              Nie erwachen,
              „Laß den Tag dem Tode weichen.“</p>
              <p>„Es saprotu, ko tu gribi teikt, Henri,“ Lida bez skaņas
              čukstēja.</p>
              <p>- „Lida, nerunā par to, - man sāp,“ - - bet viņa
              neklausījās uz mani, aizskrēja līdz durvīm, paslēpa seju aizkaros
              un čukstēja: „Mīlēt ir mirt!“</p>
              <p>„Lida!“</p>
              <p>- „Jā, mirt“ Lida atkārtoja žēla rūgtuma pilnā</p>
              <pb/>
              <p>balsī. Tad viņa pieskrēja man klāt, - viņas mati aizklāja
              manu seju; viņa bij uzmetusēs savām rokam man uz krūtim un
              raudāja, tad sāka mani skūpstit ...</p>
              <p>Cik ilgi tā bijām sēdējuši, - nezinu ... Tik atminu,
              ka Lida piecēlās, - gurda, bāla; likās, katra dzīsliņa, katrs
              nervs sāpētu ... Ap muti vilkās dziļa grumba, - un acu
              plakstienos drebēja - - es nezinu, kas, - - traģēdija ...</p>
              <p>„Nāc, iesim, Henri!“</p>
              <p>Sapinu viņas matus, galvu ietīstīju šallē, - apliku melnu
              mēteli; viņa kā mazs noraudājies bērns nosēdās uz zofaja,
              un es viņai uzvilku galošas kājās ...</p>
              <p>Laukā lija lietus ...</p>
              <p>„Brauksim,“ Lida teica.</p>
              <p>- „Bet tu tak dzīvo teātrim pretim!"</p>
              <p>„Ak nē, tagad es dzīvoju citur.“</p>
              <p>- „Un man stāstīja - -,“ es nepabeidzu, - iecēlu
              Lidu ratos.</p>
              <p>„Neatstāj mani vienu,“ viņa lūdzās. Sēdos viņai līdzās 
              un - braucām abi ...</p>
              <p>Pie durvim viņa lūdza, lai uznākot pie viņas; viņai
              esot bail no sevis ... Viņa streipuļoja. Uznesu to pa trepēm
              augšā; tad iegājām tumšās telpās; Lida pagrieza podziņu, un
              istaba tapa gaiša.</p>
              <p>Atgūlos uz zofaja, jo biju neizsakāmi noguris. Lida aizgāja
              pārģērbties. Lūkojos kā bez samaņas augstajos griestos, -
              palmās, kuras ap mani stāvēja; negribējās itneko domāt, vēl
              mazāk runāt.</p>
              <p>Lida atgriezās iz guļamistabas, baltā rīta uzvalkā ģērbusies. 
              Viņa izskatijās gleznāka un maigāka, kā jebkad ... Nosēdusies 
              pie klavierēm, viņa it kā meklēja pēc kādas meldijas ... 
              Beidzot izdzirdu skaņas, kuras mani uztrauca līdz
              sirds dziļumiem:</p>
              <p>„O, sink' hernieder, Nacht der Liebe,
              Gieb' Vergessen, daß ich lebe,
              Nimm mich auf in deinen Schooß“ - -
              (Pār mums plūsti, mīlas krēsla,
              Skarbo dzīvi aizmirst ļauji, -
              Ņemi savā klēpī mūs!)</p>
              <p>Nevilšus sāku dziedāt līdz šo maigo, reibinošo meldiju. 
              Piecēlos un gāju pie klavierēm. Lida bāli pasmaidīja
              un iebilda: „Tristans un Izolde, - vaj nē? Mīlēt ir - mirt!“</p>
              <pb/>
              <p>un viņa mēģināja dziedāt līdz, bet balss sāka trīcēt, un acīs
              saskrēja asaras. Satvēru viņas zeltmataino galvu savās rokās
              un dziedādams lūkojos viņas sejā; tā kļuva sārtāka un sārtāka ... 
              Tad sāku skūpstit to, jo gribēju apslāpēt savas un
              viņas asaras ...</p>
              <p>„Tu mani mīli - - es dzīvošu mūžīgi, - arī tad,
              kad būšu mirusi,“ Lida čukstēja.</p>
              <p>„Lida, ko tas lai nozīmē?“</p>
              <p>- „Neko; man gribētos tagad gulēt laivā un klausīties, kā
              vilnīši kuļas gar laivas malu,“ Lida teica, sapņaini raudzīdamās 
              man acīs: „tu esi ļoti pārvērties! Pagaidi!“ Un viņa
              uzlēca no krēsla un aizgāja; drīz tā atgriezās un nesa kādu
              man pazīstamu samta apliekamo, kurš apšūts baltām špicēm...</p>
              <p>Tad - - - sēdam abi uz zofaja, satinušies melnajā 
              samta apliekamā; gandrīz nekā nerunājam. Lida pieglaudusēs 
              pie manis, un viņas dvaša glāsta manus vaigus un lūpas ... 
              Viņa aizmigusi, - - tik mierīga, kā sirdsšķīsts
              bērns ... Tikai reiz viņa miegā sauc: „Tristan!“ Kautkas savāds 
              ietrīcas viņas sejā, - es noliecos un noskūpstu to, -
              viegli, viegli, lai viņa neatmostos ...</p>
          </div>
          <div type="group">
              <head>30. septembrī.</head>
              <p>Uz vispārīgu vēlēšanos šovakar atkārtoja „Oņeginu.“
              „Dēmons“ izdziedāts ...</p>
              <p>Nē, tas ir tik savādi, - tik ļoti, ļoti neizprotami ...
              Esmu tā kā apradis ar savu tagadējo stāvokli, - un man dažreiz 
              liekas, it kā es pārspīlētu ... Bet Lida cieš, - -
              cieš neizsakāmi ... Šovakar viņa pēc izrādes paģība
              savā istabā...</p>
              <p>Sēdējām kādu brīdi viņas dzīvoklī... Beidzot viņa piecēlās 
              un ilgi noskatījās uz mani ... Nekad neaizmirsīšu šā skatiena: 
              tas bij pilns savādu žēlabu, - kā kad mirējs atskatītos vēl</p>
              <pb/>
              <p>reiz dzīvē un teiktu: „Man tā negribas mirt, negribas atstāt...“
              Bet šajā skatā bij cieta apņemšanās, - savāda, sveša, šausmu 
              pilna .... Tāda mēdz būt cilvēkam, kas ieskatījies bezdibenā 
              un ļāvis jau kājai slīdēt ...</p>
              <p>Šovakar viņa nelaida manis iz savām rokām vaļā, -
              glāstīja manus matus, manu seju, manas rokas ... Beidzot
              viņa uzprasīja: „Ko tu domā?“ ... Vaj man bij viņai teikt,
              ka manas domas maldījās Berlines nacional-galerijā pie Böcklina,
              - - ka man bij vēlēšanās dzirdēt Loengrīnu? ...</p>
              <p>Mans nemiera gars izplētis spārnus, - - grib lidot ...
              Vaj lai es viņu atstumju? ... Šo meiteni, kura manis dēļ
              cieš? Ja manis nebūtu bijis, tad viņa būtu mierīga, laimīga
              savā mākslinieces apziņā ...</p>
              <p>„Tu domā par ārzemēm?“ Lida vaicā.</p>
              <p>- „Jā,“ es atbildu ar izbailēm. Bet viņa pieceļas un
              mierīgi saka: „Ir laiks, Henrij, ka ej uz māju! Man rītā jādzied 
              „Traviata,“ - un tu arī esi noguris! Sveiks!“ Viņa mani 
              ilgi uzlūko, tad skūpsta un izstumj pa durvim ...</p>
          </div>
          <div type="group">
              <head>1. oktobrī - pēc pusdienas.</head>
              <p>Mani šausmas grābj ... Es esmu brīvs, es varu
              atkal klīst, un censties, un mācities, - - mani atsvabināja,
              - - bet kā?! Bet kā! Lida - es nevaru to uzrakstīt - -
              Lida ir nonāvējusēs! Viņa pate man raksta; te viņas mīļā
              vēstulīte, uz kuras stingri, droši, lieliem burtiem rakstīts:</p>
              <p>„Mīļais - es nespēju citādi, - man tā jādara.
              Tu vari celties - es to jūtu, - - un Tu gribi celties,
              - - bet es Tevi atturu ... Tadēļ es negribu Tavus
              spārnus siet. Nedomā, ka Tu mani esi dzinis nāvē; nē!
              Miroņiem jādus, - un es sen esmu mironis ... No tā
              laika jau, kad Tu atbrauci, jutu, ka neesmu vairs tā Lida,
              par kuru Tu sapņoji, - - ka manai dzīvei saturu deva
              ne darbs, ne mērķis, bet Tu ... Tajā brīdi atskārtu,</p>
              <pb/>
              <p>ka esmu pazudusi; zināju, ka Tu mani mīli, bet tas nebij
              tas ... Atminos, kā Tu reiz mani sauci par zeltaino,
              glezno pasaciņu; Tev es cits nekas nevarēju būt, kā vienīgi 
              pasaciņa, bet Tu man - - saulainā diena, - un kad
              saule riet, tad acs vairs neredz ceļa pa dziļi-melno nakti, 
              un Tad jāiet pie miera ...</p>
              <p>Klausi Tu savai balsij, kā es klausu savai! ...</p>
              <p>Tagad - beidzamo reizi pret sauli airēt, pa jūru! ...</p>
              <p>Tava Lida.“</p>
              <p>Lidas mājās nav ...</p>
              <p>Viņa izskalota malā ... Man liekas, it kā es būtu padarījis 
              šo slepkavību ...</p>
              <p>Bet viņa man piedod ...</p>
          </div>
          <div type="group">
              <head>3. oktobrī.</head>
              <p>Un es tagad došos atkal tālāk un tālāk! ... Es jūtu, 
              ka mani atkal sauc mana balss! Prom uz darbu, - - -
              ar to es gribu izpirkt to dzīvības grēku, pie kura esmu vainīgs!
              Un man jāpiepilda Lidas cerība - - - jāiziet iz šaubām -
              - tālu, tālu plašumā un jāsagaida uzlēcošā saule - -
              jāredz plašā, dzidrā tāle! Tā lai ir mana laime, - -
              darbs!...</p>
          </div>
      </body>
  </text>
</TEI>